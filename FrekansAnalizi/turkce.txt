            MİLLÎ EĞİTİM BAKANLIĞI YAYINLARI • 6267
            BİLİM VE KÜLTÜR ESERLERİ DİZİSİ • 1605

            DEDE KORKUT HİKÂYELERİ
            Hazırlayan Süleyman Teyek

            Yayın Yönetmeni Ercan Şen
            Yayın Koordinatörü Hakkı Uslu
            Yayın Sorumlusu Çağrı Gürel

            Kapak Tasarımı Ekrem Acar
            Dizgi Pınar Balkış

            Baskı Korza Yayıncılık Basım San. ve Tic. A.Ş.
            Yenice Mah. Çubuk Yolu No: 3 Esenboğa / Ankara
            Sertifika No. 30233

            Türkçe yayın hakları MEB, 2017
            Tüm yayın hakları saklıdır. Tanıtım için yapılacak kısa alıntılar dışında,
            yayıncının yazılı izni olmaksızın hiçbir yolla çoğaltılamaz ve kullanılamaz.


            1. Baskı 2010
            2. Baskı 2017 (3000 Adet)

            ISBN 978-975-11-3287-1




            İdare Yeri MEB Destek Hizmetleri Genel Müdürlüğü
            Ders Kitapları ve Yayımlar Daire Başkanlığı, Kültür Yayınları Koordinatörlüğü
            MEB Beşevler Kampüsü I Blok, 06560 Yenimahalle/ANKARA
            Tel. 0312 413 36 48 • Belgegeçer 0312 222 40 85

            Satış Yeri MEB Döner Sermaye İşletmesi Müdürlüğü
            Atatürk Bulvarı Millî Müdafaa Cad. No.: 6 Kat: 6 Kızılay/ANKARA
  TÜRK      Tel. 0312 413 42 03 • Belgegeçer 0 312 419 20 14
EDEBİYATI
            kulturyayinlari.meb.gov.tr • kulturyayinlari@meb.gov.tr

                    		 Dede Korkut hikâyeleri-Dede Korkut boyları / Hazırlayan: Süleyman Teyek.
                      -- 2. bsk. -- Ankara: Millî Eğitim Bakanlığı, 2017
                    		    200 s. ; 19 cm. -- (Millî Eğitim Bakanlığı yayınları ; 6267 . Bilim
                      ve kültür eserleri dizisi ; 1605 . Türk edebiyatı)
                    		 ISBN 978-975-11-3287-1
                          1. Masallar. I. Seriler: .
                      398.2
Dede Korkut
  Hikâyeleri
      Hazırlayan
Süleyman Teyek
Süleyman TEYEK
1974 yılında Osmaniye’de doğdu. Osmaniye Atatürk Lisesini bitirdi.
Gazi Üniversitesi Fen-Edebiyat Fakültesini bitirdikten sonra aynı
üniversitenin Sosyal Bilimler Enstitüsünde, “Kitâb-ı Dede Korkut’ta
Diplomatik Lisân: Halkbilimi Bakımından Bir Anlam İncelemesi” adlı
teziyle yüksek lisans derecesi aldı.
Yazmaya Osmaniye’de yayınlanan Güneysu dergisinde başladı. Patlıcan:
Delikanlı Mizah Dergisi’ni çıkardı.
2005 yılında Polatlı Belediyesi ve Türkiye Yazarlar Birliğinin birlikte
tertip ettiği “Hâlâ Anlatacak Masallarımız Var” adlı yarışmada
“Akgöbelek” adlı masalı birincilikle ödüllendirildi.
Evli ve iki kız, bir oğlan olmak üzere üç çocuk babasıdır.
Akgöbelek (Masal), Polatlı Belediyesi Yayınları-2005, Yaltacıkoğlu
Yumsık (Hikâye), MEB Yayınları-2011, Göz Kirası (Masal), MEB
Yayınları-2011 adlı yayımlanmış çalışmaları mevcuttur.
İÇİNDEKİLER




Birkaç Söz................................................................................................9
Dede Korkut...........................................................................................11
Dirse Han Oğlu Boğaç Han Boyu ...........................................................13
Ulaş Oğlu Salur Kazan Boyu .................................................................29
Bay Büre Oğlu Bamsı Beyrek Boyu...........................................................45
Salur Kazan Oğlu Uruz Boyu.................................................................69
Duha Koca Oğlu Deli Dumrul Boyu ......................................................83
Kanglı Koca Oğlu Kan Turalı Boyu ........................................................93
Kazılık Koca Oğlu Yegenek Boyu ............................................................96
Aruz Koca Oğlu Basat ile Tepegöz Boyu ................................................115
Begil Oğlu Emren Boyu ........................................................................129
Uşun Koca Oğlu Seğrek Boyu ...............................................................141
Salur Kazan’ın Esir Düştüğü Boy...........................................................157
Dış Oğuzların İç Oğuzlara İsyan Ettiği Boy............................................171
Sözlük .................................................................................................179
    “Orhun’u Seslendiren, Dede Korkut’u Dillendiren”,
Hocalarımın Hocası, Çalışmaları ile Bana da Hocalık Eden,
      Prof. Dr. Muharrem Ergin’in Aziz Ruhuna…
                          BİRKAÇ SÖZ




   Çocuklar,
  Dede Korkut Boyları’nı sizin için anlattım. Beğeneceğinizi
ümit ediyorum.
    Dede Korkut Boyları’nda Oğuzların hayatından bazı kesitler
var. Satır araları birçok heyecanlı maceralarla dolu. Okuyacağınız
kelimelerin anlamını kavradıkça hüznü, öfkeyi, neşeyi bir arada
duyarsınız. Kahramanlar er meydanına inerler. Ama güzel atlara siz
biner, iyi huylu çocuklarla siz arkadaşlık edersiniz. Ak meydanlarda
yay gerer, ok atarsınız. Kara çelik öz kılıcı siz sallarsınız. Döne döne
siz dövüşürsünüz. Boğa, buğra, arslan gibi azgın hayvanları, kızgın
düşmanları siz yenersiniz. Büyük zaferlerin kahramanı siz olursu-
nuz. Ana oğuldan, yiğit yavuklusundan, kardeş kardeşten ayrılır.
Et tırnaktan ayrılmış gibi sizin içiniz burkulur, duygularınız coşar,
gözlerinizden iki damla yaş yürür. Bu esnada kötüler, layık oldukla-
rı cezayı bulur. İyiler, hak ettikleri mükâfatı alır. Sonunda oğlanlar
Kan Turalı, kızlar yavuklusu Selcen Hatun olurlar. Yahut bir başka
sefer kızlar Banı Çiçek, erkekler de Bamsı Beyrek…
    Meydana çıktığında yiğit, sofrasını açtığında cömert, değil
dostuna, düşmanına bile mert, anaya ataya hürmetli, kavim kar-
deşe muhabbetli, zulme karşı celadetli, aman dileyene merhametli
Oğuzların macerasını Dede Korkut Hikâyeleri’nden okursunuz.
Dedem Korkut gelir. Boy boylar, soy soylar. Kudretli Oğuz gazile-
rinin başından geçenleri anlatır. Sizin için de beş kelime dua kılar:
Yavrularım, ikbaliniz yar olsun! Sizi doğuran analar, yetiştiren



                                                                     •9
babalar iki cihanda bahtiyar olsun! Yükünüz üzüm olsun! Ömrü-
nüz uzun olsun! Hakk teâlâ sizi ananıza atanıza bağışlasın!
   Kitabın sonunda bir sözlük var. Merak ettiğiniz kelimeleri bu-
radan bakıp öğrenebilirsiniz. Bazı isimleri ilginizi çekecek tarzda
hikâye ettim. Dede Korkut Boyları’nı aslına sadık kalarak bir de
ben anlattım.



                                                    Sevgilerimle…
                                                  Süleyman Teyek




10 • DEDE KORKUT HİKÂYELERİ
                       DEDE KORKUT




   Bismillahirrahmanirrahim
    Resul aleyhisselam zamanına yakın Oğuzların Bayat boyundan,
Korkut Ata derler, bir er koptu. Bu kişi Oğuzların bilgesiydi. Ne
derse olurdu. Gaipten haberler verirdi. Çünkü Hakk teâlâ Korkut
Ata’nın gönlüne ilham ederdi. Korkut Ata, Oğuzların her müş-
külünü hallederdi. Her ne işleri olsa; Korkut Ata’ya danışmadan
yapmazlardı. Korkut Ata ne buyursa; Oğuzlar kabul ederlerdi. Her
sözünü yerine getirirlerdi.
   Dedem Korkut söylemiş:
    Ahir zamanda hanlık tekrar Kayı boyuna geçecek. Kıyamet
kopuncaya kadar kimse ellerinden alamayacak. Bu dediği Osman
neslidir. İşte yaşayıp gidiyor.
   Dedem Korkut bir daha söylemiş:
    Allah Allah demeyince işler düzelmez. Kadir Mevla vermeyin-
ce er zengin olmaz. Ezelden yazılmayınca kul başına kaza gelmez.
Eceli yetmeyince kimse ölmez. Ölen adam dirilmez. Çıkan can geri
gelmez. Çağlayarak sular taşsa deniz dolmaz. Büyüklük taslayanı
Tanrı sevmez. Gururlu kibirli kişide devlet olmaz. Devletsiz kişinin
şerrinden sizi Allah saklasın beyim!..




                                                                 • 11
                    DİRSE HAN OĞLU
                    BOĞAÇ HAN BOYU




O      ğuz ülkesinin Bayındır adında bir hanı varmış. Ba-
       yındır Han attan aygır, deveden buğra, koyundan
koç kestirirmiş. Erkek cinsi besili mallardan birer sürü kır-
dırırmış. Büyük kazanlarla yemekler pişirtirmiş. Geniş ağızlı
tencerelerle pilavlar döktürürmüş. Yağlı yoğurtlardan ay-
ranlar yaydırırmış. Semiz kısraklardan kımızlar sağdırırmış.
Soğuk şerbetler hazırlatırmış. Yılda bir kere Oğuz beylerine
büyük toy verirmiş. Bayındır Han, yeme içme faslından son-
ra itinayla besletmiş olduğu azgın boğasıyla kızgın buğrasını
Akmeydan’a çıkartır, dövüştürürmüş. Boğa ile buğranın dö-
vüşünü beyleriyle seyreder, eğlenirmiş.
    Bayındır Han, günlerden bir gün yine toy vermiş. Hanlık
otağını Akmeydan’a diktirmiş. Önüne ala savanlardan gölge-
likler çektirmiş. İçini ipek halılarla döşetmiş. Bir yere ak otağ,
bir yere kızıl otağ, bir yere kara otağ kurdurmuş. Ak otağ
ile kızıl otağın içini dışını bir güzel donattırmış. Her tarafını
pırıl pırıl ettirmiş. Kara otağın içine dışına ise bir süpürge
bile vurdurmamış. Her yeri çer çöp, toz toprak içinde bırak-
tırmış. İş güç bitince de hizmetkârlarına emir vermiş: “Oğlu
olanı ak otağa, kızı olanı kızıl otağa buyur edin. Döşeklerini


                                                               • 13
kalın atın. Yemeklerini yağlı yerinden çıkarın. Beylerimi ağır-
lıklarınca ağırlayın. Oğlu kızı olmayanı ise getirip kara otağa
indirin. Altına kara keçe serin. Önüne kara koyun yahni-
sinden koyun. Yerse yesin. Yemezse kalksın gitsin. Oğlu kızı
olmayanı Allah hor görmüştür, biz de hor görürüz!” demiş.
     Oğuz beyleri bir bir toplanmaya başlamışlar. Bayındır
Han’ın hizmetkârları, oğlu olan beyleri ak otağa, kızı olanları
kızıl otağa buyur etmişler. Altlarına kalın döşekler açmışlar.
Sırtlarına çifte yün yastıklar koymuşlar. Önlerine altın tepsi-
ler, gümüş siniler içinde yağlar, ballar, kaymaklar; kavurma-
lar, kebaplar, pilavlar; ayranlar, kımızlar, şerbetler getirmişler.
Oğlu kızı olan beylere tamı tamına kırkar hizmetkâr gün
boyu izzet ü ikramda bulunmuş.
   Meğer Dirse Han adında bir bey varmış. Oğlu kızı yok
imiş. O sabah Dirse Han, kırk yiğidini yanına alarak erken-
den yola çıkmış. Az gitmiş, uz gitmiş. Dere tepe düz gitmiş.
Kuşluk vakti girmeden Bayındır Han’ın sohbetine yetmiş.
Bayındır Han’ın hizmetkârlarından biri, Dirse Han’ı avluda
karşılamış. Önüne düşüp kara otağa indirmiş.
   Altına kara keçe atmış. Sırtına kırk budaklı çam kütüğü
dayamış. Önüne kara çanak içinde kara koyun yahnisinden
bırakmış: “Bayındır Han’dan buyruk böyledir, hanım!” deyip
kenara çekilmiş.
   Dirse Han, gördüğü muameleye bir anlam verememiş:
“Durup dururken Bayındır Han, niye böyle buyursun ki?”
diye biraz düşünmüş. Boşa koymuş, dolmamış. Doluya koy-
muş, almamış. İşin aslını astarını öğrenmek için Bayındır
Han’ın hizmetkârına dönmüş: “Bre yiğidim! Bayındır Han

14 • DEDE KORKUT HİKÂYELERİ
benim ne eksiğimi, ne kusurumu gördü? Kılıcımdan mı gör-
dü, soframdan mı? Yiğitlikte, cömertlikte benden geri olan-
ları kızıl otağa, ak otağa kondurdu. Beni de tutup kara otağa
indirdi!” demiş.
   Bayındır Han’ın hizmetkârı, “Ulu Hanımız, ‘Oğlu kızı
olmayanı Allah hor görmüştür, biz de hor görürüz!’ dedi idi,
hanım!” demiş. Bir kenara çekilmiş.
    Gittiği yerlerin otlaklarını geyik bilir. Körpe çimenlerin
yerini yaban eşeği bilir. Ayrı ayrı yolların izini deve bilir. Yedi
derenin kokularını tilki bilir. Geceleyin kervan göçtüğünü
çayır kuşu bilir. Oğulun kimden olduğunu anası bilir. Erin
ağırını, hafifini küheylan bilir. Ağır yüklerin zahmetini katır
bilir. Fitil işler yara sızısını çeken bilir. Evlatsızlığın ne ol-
duğunu Dirse Han’dan daha iyi kim bilir? Bayındır Han’ın
sözleri Dirse Han’ın yüreğine zehirli ok gibi saplanmış. Ama
elin ağzı torba değil ki büze! Oturduğu yerden doğruluverip
kırk yiğidine seslenmiş: “Kalkın yiğitlerim! Bunda Bayındır
Han’ın kabahati yoktur. Çocuğumun olmamasının kusuru
ya bendendir ya da hatunumdandır!” deyip konmadan göç-
müş. Atına atladığı gibi evinin yolunu tutmuş.
    Dirse Han, perişan bir hâlde gelmiş evine. Avludan girer
girmez atının yularını üzerine atmış. Gelip eşikliğe oturmuş.
Başını ellerinin arasına alarak kara kara düşünmeye başlamış.
Gülçehre, kocası Dirse Han’ın izinin üstüne geri döndüğünü
görünce kötü şeylerin olduğunu anlamış. Fakat Dirse Han’a
ters gelecek bir şey yapmadan usulca varmış, güler yüz,
tatlı dil ile hoş beş edip hâl hatır sormuş. Ama Dirse Han,
Gülçehre’ye ne cevap vermiş ne de yüzüne bakmış. Gözlerini


                                         DEDE KORKUT HİKÂYELERİ • 15
yere dikip yalnız iç geçirmiş. Gülçehre, ne olduğunu anlamak
için alttan alarak bir iki lâf daha etmiş: “A Dirse Han! Göz
açınca gördüğüm, gönül verip sevdiğim! Sana böyle ne oldu?
Niçin hüzünlere gark oldun? Gittiğin yerde mi bir şeyler
oldu? Hayırdır, niye izinin üstüne dönüp geldin? Ağızdan
dilden bir haber ver bana. Kara başım kurban olsun bu
günsana!” demiş.
    Dirse Han, gönüllü gönülsüz başını yerden kaldırmış.
Gülçehre’nin yüzüne bakmış. Bayındır Han’ın otağında ne
olmuşsa hepsini bir bir anlatmaya başlamış. Çocuğu olma-
dığı için bu muameleye marûz kaldığını söylerken birden
gazaba gelmiş: “Han kızı! Han kızı, sebebi nedir söyle bana!
Müthiş gazap ederim şimdi sana! Sende mi bir kusur vardır,
yoksa bende mi? Niye Hakk teâlâ bize de nur topu gibi bir
evlat vermez?” diye ağım ağım ağlamış. Acı acı söylemiş.
    Gülçehre, Dirse Han’ın sözleriyle can evinden vurulmuşa
dönmüş. En onmaz yerleri incinip yaralanmış. Sanki kabur-
gaları birbirine geçip göğsü daralmış. Nefes alamaz olmuş.
Bağrı kebap gibi kavrulup kara çekik gözlerinden kanlı yaşlar
yürümüş. Biçare, iki döküp bir söylemiş. Görelim, hanım ne
söylemiş: “Hey Dirse Han! Ne diye kahredip acı sözler söy-
lersin? Ne diye illa birimizde kusur ararsın! Devleti de evlâdı
da veren Allah değil mi? Sen de kalk, ala otağ diktir. Altına
fakir fukarayı topla. Allah’a hoş gelecek işler yap. Sadaka da-
ğıt. Adaklar ada. Dilekler dile. Belki bir ağzı dualının duası
kabul olur da Allah u teâlâ bize de nur topu gibi bir oğul
verir.” demiş.
   Dirse Han, dişi ehlinin sözü üzerine gitmiş. İç Oğuzlara,
Dış Oğuzlara haber salmış. Attan aygır, deveden buğra, ko-

16 • DEDE KORKUT HİKÂYELERİ
yundan koç kestirmiş. Erkek cinsi besili mallardan birer sürü
kırdırmış. Tepe kadar et yığdırmış. Göl gibi kımız sağdırmış.
Sıcak yemekler, soğuk içecekler hazırlatmış. Aç görünce do-
yurmuş. Çıplak görünce giydirmiş. Borçluları borcundan
kurtarmış. Ala otağ altında büyük toy, büyük ziyafet vermiş.
O gün Dedem Korkut gelerek Dirse Han’a bir oğul vermesi
için Allah’a dua eylemiş.
    At ayağı çabuk, ozan dili çevik olur. Dirse Han’dan iyilik
görenlerden birinin duası kabul olmuş olacak. Günlerden bir
gün Gülçehre’nin başı dönmüş, midesi bulanmış. Canı ekşi
istemiş. Basbayağı aşerince hamile olduğu anlaşılmış. Böyle-
ce günler günlere, aylar aylara eklenmiş. Bir gece sabaha karşı
Gülçehre, nur topu gibi bir oğlan doğurmuş. Bir oğlan ki ay
parçası. Bir oğlan ki kaplan pençesi. Anlatmaya dil yetmez.
O gün iki gün birden doğmuş. Dirse Han, yedi yıl sonra
bulduğu oğlu için dokuz koçu birden kurban eylemiş. Eti-
ni fakir fukaraya dağıtmış. Kırk gün boyunca önüne çıkana
altın gümüş bağışlamış. Garipleri sevindirip gönül yapmış.
Oğlunu altın pencereli geniş bir otağa yerleştirip dadılara
emanet etmiş.
   Her kemikli gelişir, kaburgalı büyür. Ay batmış, gün
dolanmış. Oğlan, on beş yaşına dayanmış. O zamanlar bir
marifet göstermeyene ad verilmezmiş. Günlerden bir gün
Bayındır Han, Oğuz beylerine yine büyük bir toy vermiş.
Beyler bir bir gelerek Bayındır Han’ın otağında toplanmışlar.
Dirse Han ise oğlu ile çıkagelmiş. Bayındır
   Han’ın hizmetkârları Dirse Han’ı yarı yolda karşılamışlar.
Getirip ak otağın önünde indirmişler. Kudretli Oğuz beylerinin


                                       DEDE KORKUT HİKÂYELERİ • 17
arasına buyur etmişler. Dirse Han, beyler ile oturmuş, oğlu
da diğer çocukların yanına varmış. Kendisi gibi üç arkadaş
bulup çelik çomak oynamaya koyulmuş.
    Yeme içme faslı bitince Bayındır Han, azgın boğa ile
kızgın buğrayı çıkarmaları için adam salmış. Birbirinden
kuvvetli, altı adam hemen yürüyüp gitmiş. Üçü bir yandan,
üçü diğer yandan zincirlerle tutarak kara boğayı getirmişler.
Gelgelelim boğa, sanki boğa değil, azgın bir canavarmış. El-
mas mızrağa benzeyen boynuzuyla sert taşa vursa kara taşı
tuz buz edermiş. Kara boğa meydana çıkarken çarpınıvermiş.
Bir anda altı adamın elinden boşanıp gitmiş. Meydanın orta
yerine varıp burnunu yere dikmiş. Öfkeli öfkeli, yerleri de-
şeleyip böğürmüş. Altı adam, azgın boğanın şerrinden kor-
karak kaçmaya, diğer yandan da, “Kaçın!” diye bağırmaya
başlamış.
     Azgın boğayı zincirsiz görenler çil yavrusu gibi dağılmış-
lar. Çelik çomak oynayan üç oğlan da kaçışmış. Akmeydan’ın
orta yerinde bir tek Dirse Han’ın oğlancığı kalakalmış. Az-
gın boğanın üstüne geldiğini göre göre bir tarafa gitmemiş.
Herkes, “Boğa oğlanı helâk eyleyecek!” diye hop oturup hop
kalkmış ya! Oğlan olduğu yerden hiç kımıldamamış. Yalnız,
eline kara bir taş alıp boğanın saldırmasını beklemiş. Azgın
boğa, elmas mızrağa benzeyen boynuzlarını uzatarak hışımla
oğlana saldırmış. Bunu görenlerin korkudan yüreği ağzına
gelmiş. Boğa, oğlanın böğrünü ortalayarak koşturup varmış.
Dirse Han’ın oğlancığı elindeki kara taşla boğanın alnının
ortasına öyle bir indirmiş ki bin batmanlık boğa geri geri
gitmiş. Arka ayaklarının üzerine yıkılarak çökmüş. Neye


18 • DEDE KORKUT HİKÂYELERİ
uğradığını şaşıran boğa bir daha sürüp gelmiş. Oğlan bu sefer
yumruğunu boğanın alnına dayamış. Süre süre meydanı bir
uçtan, diğer uca dolaştırmış. Azgın boğa ile epey mücadele
etmiş. Ama ne boğa alt edebilmiş ne de oğlan!
    Boğanın iki küreğinin arası terden köpük bağlamış. Oğ-
lanın ise takati kesilecek gibi olmuş. Bu ara, “Yıkılacak dama
dayak verirler. Ben niye boğaya destek oluyorum?” diye
fikreylemiş. Boğanın alnından kenara doğru çekilivermiş.
Bunun üzerine azgın boğa, direği alınmış dam gibi ağzının
üstüne yıkılmış. Oğlan bunu fırsat bilerek hemen bıçağını
çıkarmış. Kalkmasına izin vermeden azgın boğayı bir solukta
haklamış. Dirse Han’ın oğlancığı Bayındır Han’ın azgın bo-
ğasını yenince kudretli Oğuz beyleri birer birer Akmeydan’a
inmişler. Oğlanı alnından öperek takdir etmişler.
    Bu sırada Dirse Han, hanlar hanı Bayındır Han ile soh-
bet ediyormuş. Henüz oğlunun gösterdiği hünerden haberi
yokmuş. Dedem Korkut, gelerek oğlanı babasına götürmüş.
Hanları selamlayıp oturmuş. Kudretli Oğuz beyleri de top-
lanınca Dedem Korkut, iki dizinin üzerine doğrulup, “Hey
Dirse Han! Senin oğlun Bayındır Han’ın azgın boğasını öl-
dürdü. Cümle âlem oğlunun yiğitliğini gözleriyle gördü. Bu
oğlan artık ad almayı hak etti. Oğlunun adı bundan sonra
Boğaç olsun. Adını ben verdim. Yaşını Allah versin. Oğul
atanın sırrıdır. İki gözünün biridir. Devletli oğul ocağının
korudur. Devletsiz oğul ocağını kurutur. Evladın akıllı, ney-
lersin malı? Evladın deli, neylersin malı? Ya evlat neylesin,
baba göçüp mal kalmazsa. Baba malından ne fayda var, başta
devlet olmazsa. Oğlun evladın devletli olsun hey Dirse Han!


                                      DEDE KORKUT HİKÂYELERİ • 19
Sen de babası olarak Boğaç’a beylik ver, taht ver. Boğaç akıl-
lıdır, erdemlidir. Beyliğe yeter mal ver, mülk ver. Boğaç, hü-
nerlidir.” demiş.
    Yiğitlik vurmakla, beylik vermekle olur. Dirse Han, oğlu-
na beylik vermiş, taht vermiş. Mal mülk vermiş. Boğaç, bi-
leğine ve yüreğine sağlam bir yiğit olunca babasının adamla-
rıyla gezmez olmuş. Yanına kendisi gibi gürbüz, kendisi gibi
cömert kırk yiğit alarak bunlarla arkadaşlık etmeye başlamış.
Bunun üzerine Dirse Han’ın adamları Boğaç’ı kıskanmışlar.
Neredeyse hasetten çatlayacak hâle gelmişler. Nihayet baba
ile oğlu birbirine düşürmek için bir hile hazırlamışlar.
    Bir gün Dirse Han’ın adamlarından yirmisi huzuruna çı-
karak, “Hanım biliyor musun neler olmuş? Senin onmaya-
sı oğlun kırk adamıyla Oğuz boylarına saldırmış. Gördüğü
güzel kızlara sarkmış. Yeni yetme çocukları korkutmuş. Ak-
sakalların sakalını, ak perçemli kadınların saçlarını yolmuş.
‘Akarsulardan haber geçti.’ dediler. ‘Kara dağlardan haber
aştı.’ dediler. ‘Bayındır Han’ın kulağına kadar vardı.’ dedi-
ler. Bayındır Han, oğluna fena gazap etmekte imiş. Korka-
rız gazabı bize de dokunur. Böyle oğlan senin neyine gerek.
Öldürsene!” demiş. Babasını oğluna düşürecek büyük yalan
söylemiş.
    Bunları duyunca Dirse Han, beyninden vurulmuşa dön-
müş: “Böyle oğul bana gerekmez. Gidin, getirin; öldüreyim!”
diye öfkeyle bağırmış. Dirse Han’ın tuzağa düştüğünü gören
bir diğeri ileri çıkıp, “Biz senin oğlunu nasıl getirelim? Senin
oğlun bizim sözümüzü dinlemez.” deyip kenara çekilmiş. Bi-
raz sonra Dirse Han’ın öteki adamları çıkagelmişler. Yüzlerini


20 • DEDE KORKUT HİKÂYELERİ
yere dikerek, “Dirse Han, bilir misin neler oldu? Senin oğlun
kırk adamıyla beraber senden habersiz av avladı. Kuş kuşladı.
Kara dağlarını kırdı geçirdi. Sonra kalkıp senin evine geldi.
Anasıyla söz birliği, ağız birliği etti. Seni öldürmeye ant içti.
Gözümüzle gördük, kulağımızla duyduk. Böyle oğul senin
neyine gerek? O seni öldürmeden sen onu öldürsene!” de-
mişler.
   Dirse Han’ın, bunları da duyunca hiddetinden gözleri
kararmış: “Böyle oğul bana gerekmez. Varıp getirin. Hemen
öldüreyim!” deyip kılıcını sıyırmış. Yalancılardan başka biri
yine başını uzatarak, “Biz senin oğlunu nasıl getirelim? Se-
nin oğlun bizim sözümüzü dinlemez. O inanırsa yine sana
inanır. Oğlunu al, ava çık. Av avlayıp kuş kuşlarken ok atar,
öldürürsün. Biz de ağız birliği eder, ‘Kaza oldu!’ deriz. Baba
okundan kim şüphelenir?” diyerek Dirse Han’ın aklını iyice
çelmiş.
    Dirse Han, adamlarına altın gümüş dağıtıp gönüllerini
hoş etmiş. Hiç vakit geçirmeden oğlunu alıp Kazılık dağına
ava çıkmış. Kuş görünce vurmuşlar. Yokuş görünce durmuş-
lar. Güle oynaya av avlamışlar. Kuş kuşlamışlar. Gün akşam
olurken bir derenin içine varmışlar. Dirse Han o vakte kadar
Boğaç’ı öldürmeyince kırk namert yerinde duramaz olmuş.
Biri Boğaç’ın yanına sokularak, “Boğaç! Han baban, ‘Oğlum
gitsin, geyikleri getirip önümde avlasın. Ok atışına bakıp kı-
vanayım. At binişine bakıp güveneyim.’ diyor.” demiş.
    Boğaç, saygısından dolayı babasının önüne geçmezmiş.
Onun gerisinden gelirmiş. O zamanlar oğul babanın sözünü
ikiletmezmiş. Baba sözünü ikiletene oğul demezlermiş. Boğaç,


                                        DEDE KORKUT HİKÂYELERİ • 21
babasından gelen haberle at oynatıp gitmiş. Bir zaman sonra
önünde koca bir geyik sürüsüyle çıkagelmiş. Babasının önün-
de tek tek geyik avlamaya, hünerini ortaya dökmeye başla-
mış. Boğaç, babasının önünden bir o yana, bir bu yana geç-
tikçe kırk namert fırsatı ganimet bilmiş. Kırk namerdin kırkı
birden, “Dem bu demdir.” deyip Dirse Han’a yaklaşmışlar:
“Görmüyor musun Dirse Han? Sanki yazıda yabanda yer mi
kalmadı? Boğaç niye senin önünde geyik avlıyor sanıyorsun?
Niyetini hâlâ anlamadın mı? Geyiğe atar gibi yapıp seni vu-
racak. O seni öldürmeden sen onu öldür. Başka fırsat bek-
leme!” demiş. Bu sözlerden sonra Dirse Han’ın gözünü kan
bürümüş. Kulaklarına kurşun dolmuş. Artık olanı görmez,
denileni duymaz olmuş. Sadağından bir ok alarak üzengiye
kalkmış. Kurt sinirli yayını gerdiği gibi bıraktığı bir olmuş.
Ok yaydan çıkınca geri döner mi? Dirse Han’ın kurt sinirli
yayından çıkan ok vınlayıp gitmiş. Yedi yıl sonra, dualarla
niyazlarla zor bulduğu oğlu Boğaç’ın iki küreğinin arasına
saplanmış. Boğaç, “Anam!” diyerek geri dönüverince babası
ile göz göze gelmiş, bu arada hızlı kanı düdük gibi şorlamış.
Bir anda gözleri kararmış. Kulakları uğuldamış. Bir şey göre-
mez, duyamaz olmuş. Çaresizce atının boynunu kucaklayıp
yere düşmüş. Dirse Han, koşup oğlunun üstüne kapanmak
istemiş. Ama o kırk namert, buna bile izin vermemiş. Atının
dizginlerini çekerek Dirse Han’ı alıp evine getirmişler.
    Gülçehre, meğer o gün oğlunun ilk avını kutlamak için
attan aygır, deveden buğra, koyundan koç kestirmiş. Yemek-
ler yaptırmış, içecekler hazırlatmış. Altın kadehler, gümüş
sürahiler dizdirmiş. Büyük bir ziyafet sofrası kurdurmuş.


22 • DEDE KORKUT HİKÂYELERİ
Oğuz beylerinin avdan dönmesini beklemiş. Gülçehre, Dirse
Han’ın geldiğini duyunca sevinçle avluya çıkmış. Kocasını
karşılamış. Kırk adamı ile perişan bir hâlde çıkagelen Dirse
Han, hanımına ne selam sabah eylemiş ne de bir tek söz söy-
lemiş. Ağzını bıçak açmadan yüzünü yere dikip acı acı inle-
miş. Dirse Han’ın hâli bir yana dursun. Gelenlerin arasında
Boğaç’ı göremeyince Gülçehre’nin aklına kötü kötü düşün-
celer sökün etmiş. Gülçehre, Dirse Han’a söylemiş. Görelim,
hanım ne söylemiş:
   Beri gel hey, başımın bahtı, evimin tahtı.
   Han babamın güvendiği, kadın anamın sevdiği!
   Göz açınca gördüğüm, gönül verip sevdiğim!
   Kudretli Dirse Han!
   İki gittin, bir geliyorsun, oğlum nerede?
   Boğaç’ımın süt emdiği damarlarım sızlıyor.
   Kör olası gözlerim kötü seğiriyor.
   Sarı yılan sokmuş gibi tenim şişiyor.
   Herkes burada, yalnız yavrum yok!
   Kurumuş çaylara sular saldım.
   Allah dostu velilere adaklar adadım.
   Aç görünce doyurdum, çıplak görünce giydirdim.
   Dua niyaz, Allah’tan bir oğlu zor buldum.
   Oğlum nerededir ey Dirse Han söyle bana!
   Kara başım kurban olsun bugün sana!
Gülçehre, daha nice dil dökmüş. Fakat Dirse Han’dan tek


                                        DEDE KORKUT HİKÂYELERİ • 23
kelime cevap alamamış. Kırk namert karıyla kocanın arasına
girip, “Oğlun sağdır, esendir. Av tadını alınca geyik peşinden
gitti. Akşam sabah demez, çıkar gelir. Sen kaygılanma. Bey
ise sarhoştur, sana cevap veremez!” demiş. Gülçehre, Dirse
Han’dan umudunu kesince kırk ince belli cariyesini yanına
alıp Kazılık dağına doğru at koşturmuş. Derelerden sel gibi,
tepelerden yel gibi geçip bir solukta zirveye çıkmış. Elini al-
nına siper eyleyip yukarılardan aşağıları gözetlemiş. Sağına
bakınmış. Soluna bakınmış. Dönmüş, yanına yönüne bakın-
mış. Bir de ne görsün? Bir derede kargalar kuzgunlar inip
inip kalkıyor. O an yıldırım gibi dereye doğru akmış. Gele
gele gelmiş ki oğlancığı iki küreğinin arasından oklanmış, al
kanlar içinde yatıyor. İki sadık köpekceğizi de başında ona
bekçilik ediyor. Kargayı, kuzgunu yaralı gövdesine kondur-
muyor. Gülçehre, atından atılıverip oğlunun üstünekapan-
mış. Koca dağları ağıta boğmuş. Büyük feryat figan kopar-
mış. İki döküp bir söylemiş. Görelim hanım, ne söylemiş:
   Kara gözlerini uyku bürümüş, aç oğul!
   On iki kaburgan kırılmış, toparlan oğul!
   Can kuşun uçar olmuş, bırakma oğul!
   Gövdende can kaldı ise söyle bana!
   Kara başım kurban olsun sana!
   Akar suların akmaz olsun Kazılık dağı!
   Gölgeli ağaçların küle dönsün Kazılık dağı!
   Koşan geyiklerin taş kesilsin Kazılık dağı!
   Arslandan mı, kaplandan mı söyle oğul!
   Bu kaza başına kimden geldi, bileyim oğul!

24 • DEDE KORKUT HİKÂYELERİ
    Boğaç annesinin feryadıyla uyanmış. Başını kaldırıp
onun yüzüne bakmış: “Ak sütünü emdiğim canım anam!
Kazılık dağının sularına, ağaçlarına, geyiklerine, arslanına,
kaplanına beddua etme. Hiçbirinin günahı yoktur. Beddua
edeceksen babama et. Bu suç, bu günah babamındır. Artık
ağlama canım anam! Bu yaradan bana ölüm yoktur. Az önce
boz aygırlı Hızır geldi. Yaramı üç kere sıvazladı. ‘Ana sütü ile
dağ çiçeği yaranın merhemidir.’ deyip gitti.” demiş. Kırk ince
kız, bunu duyunca hemen dört bir yana yayılmış. Taze açmış
dağ çiçeği toplayıp getirmişler. Gülçehre, ise ana sütü sağmak
için kuru memelerini bir kere sıkmış. Ama bir damla bile
çiğ süt gelmemiş. İki kere sıkmış. Zırnık çıkmamış. Üçüncü
sefer annelik havliyle zorlayınca kanla karışık biraz süt gel-
miş. Hiç vakit kaybetmeden dağ çiçeklerini bir kabın içinde
ezmiş, ana sütünü karıştırıp bir güzel yoğurmuş. Kıvamını
bulunca oğlunun yarasına sürmüş. Üstünü ipek yaşmağıyla
sarıp sarmalamış. Oğlunu bir ata bindirip gözden uzak, em-
niyetli bir yere götürmüş. Dirse Han’dan saklayarak hekimle-
re, otacılara emanet etmiş.
    At ayağı çabuk, ozan dili çevik olur. Boğaç kırk günde
iyileşip ayağa kalkmış. Artık eskisinden daha iyi at biner, yay
çeker, ok atar olmuş. Bunu duyan kırk namert bir araya top-
lanmış: “Dirse Han, oğlunun sağ olduğunu duyar da gerçeği
öğrenirse hiçbirimizi yaşatmaz. En iyisi Dirse Han’ı tutmalı,
götürüp kâfirlere satmalı.” Diyerek sinsice varmışlar. Evlat
acısıyla sararıp solan Dirse Han’ı tutmuşlar. Ellerini arka-
sından bağlayıp boğazına ip geçirmişler. Ekmeğini yedikleri,
suyunu içtikleri Dirse Han’ı at ardında sürüyerek gizlice kâfir


                                       DEDE KORKUT HİKÂYELERİ • 25
illerine doğru yürümüşler. Kudretli Oğuz beylerinin ise bu
işlerden hiç haberi olmamış.
   Gülçehre, oğul derdinden kurtuldum derken bu sefer de
kocasının derdine düşmüş. Onca ihanetten sonra kime gü-
vensin, kimden aman dilesin? Doğruca Boğaç’ın yanına varıp
söylemiş. Görelim, hanım ne söylemiş:
   Görüyor musun ey oğul, neler oldu?
   Sarp kayalar sarsılmadan yer oyuldu!
   Yurtta düşman yokken senin babanın üstüne düşman yü-
rüdü.
   Boynuna kıl sicim takıp at ardında sürüdü.
   Aksakallı babanı kırk namert götürdü.
   Kâfir ilinde köle diye satacaklar, durma oğul, durma!
   Baban sana kıydı ise de sen babana kıyma!
   Boğaç, babasına kırgın değilmiş. Ana baba hakkının aziz
olduğunu bilirmiş. Bu kara haber üzerine atına atladığı gibi
yürümüş. Kırk namerdin ardına düşmüş. Boğaç’ın gittiğini
gören kırk kan kardeşi de onun ardı sıra at koşturmuş.
    Kırk namert, Dirse Han’ı sürüyerek bir müddet yol git-
miş. Ağaçlık bir yere varınca durmuşlar. Dirse Han’ı bir ağa-
ca bağladıktan sonra yiyip içmeye başlamışlar. Boğaç, iz süre
süre kırk namerdi konduğu yerde bulmuş. Bunlara görünme-
den arkadaşlarına, “Bre yiğitlerim! Siz saklanın. Ben şunlara
varayım. Babamı bırakmalarını söyleyeyim. Beni tek görür-
lerse belki babamı bırakırlar. Kavgada zarar görmesin. Ben el
etmeden de kimse yerinden çıkmasın.” demiş.


26 • DEDE KORKUT HİKÂYELERİ
    Boğaç, hızla kırk namerdin üstüne çıkagelmiş. Kırk na-
mert, Boğaç’ın tek başına geldiğini görünce birden ayaklan-
mış. Birer kahkaha atıp, “Gelin, oğlunu da tutalım. İkisini
bir paraya satalım!” deyip kırkı birden saldırmış. Boğaç,
geldiği yöne doğru kaçmaya başlamış. Kırk namert de onun
arkasından hücum etmiş. Boğaç, kırk namerdi babasından
uzaklaştırıp, arkadaşlarının olduğu yere çekince geri dönmüş.
Arkadaşlarına el eylemiş. Kırk yiğit ağaçların arasından çıka-
rak Boğaç’ın etrafında toplanmış. Boğaç ile kırk kan kardeşi
kaz sürüsüne şahin dalar gibi kırk namerde saldırmış. O an
büyük bir savaş kopmuş. Meydan dolu baş olmuş. Kırk na-
merdin yirmisi kılıçtan geçirilmiş. Babayı oğula düşürenler
girecek delik gözetmişler. Boğaç kaçanı kovalamamış, aman
dileyene kılıç çekmemiş. Namertlerin cezasını verdikten son-
ra gelip babasını kurtarmış. Alıp hürmetle Oğuz ülkesine
getirmiş.
  Boğaç’ın bu yiğitliği hanlar hanı Bayındır Han’a duyurul-
muş. Bayındır Han da Boğaç’a beylik vermiş. Taht vermiş.
Dedem Korkut, gelerek boy boylamış. Soy soylamış.
   Boğaç’ı övmüş:
   Onlar da bu dünyadan geldi geçti.
   Kervan gibi kondu göçtü.
   Onları da ecel aldı, yer gizledi.
   Fani dünya kime kaldı?
   Gelimli gidimli dünya,
   Son ucu ölümlü dünya!



                                       DEDE KORKUT HİKÂYELERİ • 27
    Dua edeyim hanım: Güvendiğin dağların yıkılmasın.
Kaba gölgeli ağacın kesilmesin. Coşkun akan tatlı suların
çekilmesin. Aksakallı babanın mekânı cennet olsun. Ak per-
çemli annenin yeri Fatma Ana yanı olsun. Kadir Mevla kim-
seyi namerde muhtaç eylemesin. Hanım hey…




28 • DEDE KORKUT HİKÂYELERİ
                   ULAŞ OĞLU SALUR
                     KAZAN BOYU




B     eylerbeyi Salur Kazan, günlerden bir gün doksan baş-
      lı bir otağ diktirmiş. İçlerini ipek halılarla döşetmiş.
Attan aygır, deveden buğra, koyundan koç kestirmiş. Erkek
cinsi besili mallardan birer sürü kırdırmış. Seksen yerde bü-
yük kaplar, kazanlar kurdurmuş. Altın kadehler, gümüş sü-
rahiler dizdirmiş. Türlü yemekler yaptırmış. Soğuk içecek-
ler hazırlatmış. Kudretli Oğuz beylerine büyük bir ziyafet
vermiş. Beyler yiğitler, toplanmışlar. Kazan Bey’in sofrasına
oturup yiyip içmeye başlamışlar. Kazan Bey, kudretli Oğuz
beylerini bir arada görünce keyfe gelmiş. İki dizinin üzerine
çökerek, “Ünümü dinleyin beyler! Sözümü anlayın beyler!
Yata yata yanlarımız ağrıdı. Dura dura bellerimiz kurudu.
Yürüyelim beyler! Av avlayalım. Kuş kuşlayalım. Semiz geyik
vuralım. Otağımıza dönüp yiyelim, içelim. Birbirimizle hoş
geçinelim.” demiş. Oğuz beylerini kara yüksek dağlarında av
avlamaya davet etmiş.
   Oğuz beyleri, Kazan Bey’in av davetini memnuniyetle
karşılamış. Yalnız, Aruz Koca, “Ağam Kazan, iyi güzel hoş di-
yorsun da pis dinli Gürcistan ağzında oturuyorsun. Hepimiz
ava gidersek yerini yurdunu kim bekleyecek?” demiş. Kazan


                                                           • 29
Bey, “Bre Aruz Koca, kaygılanacak ne var? İlimin devleti,
belimin kuvveti Uruz’um büyüyüp gelişti. On beşine değdi.
Arslanın yavrusu da arslan olmaz mı? Üç yüz yiğidime oğ-
lum Uruz baş olsun. Yurdumun yuvamın üstünde dursun.”
demiş.
    Bu sözün üstüne daha söz söylenmemiş. Oğuz beyleri bir
bir atlanmışlar. Kazan Bey, yağız atını çektirip binmiş. Dün-
dar Bey, alnı beyaz aygırına binmiş. Kara Göne, al atına at-
lamış. Şîr Şemsettin, büyük beyaz atına binmiş. Beyrek, boz
atına sıçrayıp binmiş. Bey Yegenek, doru aygırına binmiş.
Saymaya kalksak saymakla bitmez. Kudretli Oğuz beyleri
atlarına binmişler. Bunların ardınca öteki yiğitler kalkmış-
lar. Büyük küçük, atlı yaya birbirine karışmış, ala asker olup
Aladağ’a ava çıkmışlar.
    Meğer Oğuzların içinde casus varmış. Hemen gidip Gür-
cistan hükümdarı Şöklü Melik’e haber vermiş: “Salur Kazan,
Oğuz beylerini toplayıp ava çıktı. Bir haftadan önce gelmez.
Obasının üstüne on beş yaşındaki oğlu ile üç yüz oyun arka-
daşını bıraktı. Haberiniz ola!” demiş.
    Şöklü Melik, derhâl yedi bin adam atlandırmış: “Gidin,
Kazan’ın obasını gece yarısı basın. Oğlu kızı gelini, kimi tu-
tarsanız getirin. Malını mülkünü yağmalayın, alın. Kalanı
ateşe verin. Yakın, yıkın, gelin!” demiş. Kaftanı arkasından
yırtmaçlı, yarı beline kadar kara saçlı, alaca atlı yedi bin kâfir,
gece yarısı dörtnala gelmiş. Kazan Bey’in otağını tırtıl gibi
dalamışlar. Kızını gelini korkutup ağlatmışlar. Kırk bey kızı
ile servi boylu Burla Hatun’u esir etmişler. İhtiyar anasını
sızlatıp deve boynuna asmışlar. Uruz’un ellerini arkasından


30 • DEDE KORKUT HİKÂYELERİ
bağlamışlar. Boynuna ip geçirip at ardında sürümüşler. Ka-
zan Bey’in ağır hazinesini, bol parasını, tavla tavla atlarını,
katar katar develerini alıp kâfirler gitmişler. Kuşluk vakti gir-
meden Gürcistan’a varmışlar. Kâfirlerin beyi, Şöklü Melik’in
huzuruna çıkarak, “Salur Kazan’ın neyi var neyi yoksa topla-
yıp getirdik. Ona ağır darbe indirdik.” demiş, aldığı esirlerle
ganimetleri göstermiş.
    Şöklü Melik, getirilenlere şöyle bir göz gezdirmiş:
“Kazan’a yapacağımız bir kötülük daha var. Kazan’ın Kapı-
lı Derbent’teki on bin koyununu da getirirsek o zaman iyi
darbe vurmuş oluruz. Kazan, bir daha belini doğrultamaz!”
demiş. Bunun üzerine kaftanı arkasından yırtmaçlı, yarı beli-
ne kadar kara saçlı, altı yüz kâfir atlanıp dörtnala yola çıkmış.
    Kazan Bey’in Karacık adında bir çobanı varmış. Boyu öyle
uzunmuş ki başı arşa değermiş. Servi dalına benzer kollarını
kaldırsa bulutlara yetermiş. Saman yabasını andıran elleriyle
taşı, demiri hamur gibi yoğururmuş. Karacık Çoban’ın kor-
kusundan sürüye kurt dalmazmış. Çünkü dalan kurt iflah
olmazmış. O civardaki otuz çobanın başı Karacık Çoban’mış.
Kazan Bey’in on bin koyununu Kıyan Gücü ve Demir Gücü
adındaki iki kardeşi ile yayar, yaylatırmış. Geceleyin de Ka-
pılı Derbent’teki ağıla kapatır, zarardan ziyandan esirgermiş.
    Gün dönmüş, vakit akşam olmuş. Kıyan Gücü ile De-
mir Gücü, koyunları getirip ağıla koymuşlar. Karacık Çoban
ise kardeşlerinin yemeğini hazırlamış, yarın için de bir kuzu
kızartmış. Üç kardeş yemeklerini yedikten sonra yerlerine
çekilip yatmış. İki kardeş mışıl mışıl uyurken Karacık Ço-
ban kara rüyalara dalmış. Bir ara dehşetle irkilip yatağından


                                        DEDE KORKUT HİKÂYELERİ • 31
fırlamış: “Hayırdır inşallah!” diyerek doğruca kardeşlerini
uyandırmış. Karacık Çoban, kardeşleriyle bir olup ağılın yo-
lunu yolağını sağlamlaştırmış. Üç yere de tepe gibi taş yığmış.
Alaca kollu sapanını belinden çözmüş. Parmağına geçirmiş.
O gece ağılın etrafında nöbet tutmaya başlamış.
    Seherle beraber kaftanı arkasından yırtmaçlı, yarı beline
kadar kara saçlı, altı yüz kâfir, dörtnala çıkagelmiş. Kazan
Bey’in Kapılı Derbent’teki ağılının önünde saf tutmuşlar.
Beyleri ileri çıkıp Karacık Çoban’a seslenmiş: “Karanlık bas-
tığı zaman kaygılı çoban! Kar yağmur yağınca çakmaklı ço-
ban! Sütü peyniri bol kaymaklı çoban! Dün gece biz geldik.
Salur Kazan’ın doksan otağını biz yaktık, biz yıktık, biz yerle
bir ettik. Salur Kazan’ın oğlu Uruz ile üç yüz adamını bo-
yunlarına ip geçirip at ardında biz sürüdük. Gürcistan’a biz
götürdük. Salur Kazan’ın hanımı boyu uzun Burla Hatun ile
kırk bey kızını biz esir ettik. Salur Kazan’ın yerinden kal-
kamayan ihtiyar anasını deve boynuna asarak biz götürdük.
Salur Kazan’ın tavla tavla atlarına biz bindik. Salur Kazan’ın
katar katar develerini yedeğimizde biz çektik. Salur Kazan’ın
ağır hazinesini, bol akçesini biz kaldırdık. Bu kadar darbeyi
Salur Kazan’a biz vurduk! Çoban, aklın varsa ağılın yolağı-
nı aç. Salur Kazan’ın koyunlarını önümüze kat. Hizmetini
Şöklü Melik’e anlatırız. Belki sana at, kaftan bağışlar. Yoksa
gerisini sen düşün.” demiş.
    Karacık Çoban, “Bre kâfir! Kaftanın kafana çalınsın. Sen
beni baldırı çıplak mı belledin? Oradan bakınca alçak mı bel-
ledin? Senin atın, benim itim kadar etmez. Kâfir, sana değil
sürü kaptırmak, akça koyunlarımın bir tüyünü bile vermem.


32 • DEDE KORKUT HİKÂYELERİ
Def ol git buradan!” demiş. Bunun üzerine kâfirlerin her
biri bir yerden at oynatıp saldırmış. Üç kardeş ise üç koldan
kâfirlerin üstüne sapan taşı yağdırmaya başlamış. Karacık
Çoban, sapanın ayasına bir taş koyup attığında kâfirlerin biri
ikisi devrilmiş. İki taş koyup attığında üçü dördü yıkılmış.
Üç taş koyup attığında beşi altısı yere serilmiş. Böylece üç
yüz kâfiri yerinden kalkamaz etmiş. Kalan üç yüzü de girecek
delik aramış. Ama Karacık Çoban’ın yığdığı taşlar tükenmiş.
Sapan taşı kesilince kâfirler toparlanıverip üç kardeşe karşı
oka çıkmışlar. Uğursuz oklarıyla Kıyan Gücü ile Demir Gücü
kardeşleri şehit etmişler. Karacık Çoban’ı da üç yerinden ok-
lamışlar. Karacık Çoban, iki kardeşinin şehit düştüğünü gö-
rünce gayrete gelmiş. Sapana taş yerine, koyundan keçiden
eline ne geçmişse koyup koyup atmış. Yüz kâfiri daha ora-
cıkta haklamış. Ötekilerinin de içine korku düşürmüş. Sağ
kalan iki yüz kâfir bir araya toplanmış: “Murada ermeyesi,
hepimizi kırıp geçirecek.” Diyerek geldikleri gibi gitmişler.
   Karacık Çoban, şehit düşen iki kardeşini defnettikten
sonra kâfir leşini bir yere yığmış. Kâfir ölüsünden Kapılı
Derbent’te büyükçe bir tepe meydana gelmiş. Daha sonra
gidip yol kenarına bir ateş yakmış. Keçesinden kopardığı bir
parça yünü kül eyleyip yaralarına basmış. Şehit düşen iki kar-
deşinin arkasından ağlarken Kazan Bey’e söylenmiş: “Salur
Kazan, Kazan Bey! Ölü müsün, diri mi? Neredesin Bey Ka-
zan! Yoksa bu işlerden haberin mi yok?” diye diye ağlamış.
   Meğer o gece Kazan Bey de kara bir düş görmüş. Yattığı
yerden ok gibi fırlayıp ayağa kalkmış. Yanı başında yatan kar-
deşi Kara Göne’yi uyandırıp, “Biliyor musun kardeşim Kara


                                      DEDE KORKUT HİKÂYELERİ • 33
Göne! Rüyamda neler gördüm? Yurdumun üstüne kara bu-
lutlar çöküyordu. Ak otağımın üzerine yıldırımlar düşüyor-
du. Kuduz kurtlar evimi, çadırımı dişleyip yırtıyordu. Kara
saçlarım kargı gibi uzayıp gözlerimi örtüyordu. İki elimi kan
içinde gördüm. Şahinim, alıcı kuşum ölüyordu. Bu rüyadan
sonra uykuyu, umudu yitirdim. Aklım fikrim başımdan git-
ti. Han kardeşim Kara Göne! Bu rüyayı yor, yorumla bana!”
demiş.
    Kara Göne, ağabeyinin rüyasını dinleyince ürperip iç
geçirmiş: “Kara bulut dediğin devletindir. Yıldırım ise as-
kerindir. Saç kaygıdır. Kan kara haberdir. Geri kalanını ben
yoramam. Allah yorsun!” deyince Kazan Bey, “Avımı bozma,
askerimi dağıtma. Yağız atı mahmuzlarsam üç günlük yolu
bir günde alırım. Yarın öğle olmadan yurduma yuvama varı-
rım. Herkes sağ salim ise akşam olmadan geri döner gelirim.
Yok eğer, bir mesele varsa gelmem.” deyip gitmiş. Yağız atı
kanatlandırıp gün öğlen olmadan yurduna gelmiş. Bakmış ki
yeri yurdu yakılmış yıkılmış. Uçanlardan kuzgun kalmış. Ka-
çanlardan tazı dolaşmış. Bunu görünce yüreği, göğüs kabına
sığmaz olmuş. Kara çekik gözlerinden yaş boşanmış. Ağım
ağım ağlamış. Sızım sızım sızlamış. Deve gibi böğürmüş.
Kurt gibi ulumuş. Kendini yerden yere vurmuş. Nihayet,
“Ağlayıp durmak olmaz.” deyip at binmiş. Yurdundan ayrı-
lan izleri süre süre Kapılı Derbent ayrımına gelmiş ki Karacık
Çoban’ı yol üstünde ağlar bulmuş. Karacık Çoban, Kazan
Bey’i görünce, “Ölmüş müydün, yitmiş miydin a Kazan! Ne-
redeydin be Kazan!” deyip bir daha hıçkırmış.
   Kazan Bey, “Bre Çoban! Ak otağım buradan geçmiş, gör-
dün mü? İhtiyar anacığımı, güzel yavuklumu gördün mü?

34 • DEDE KORKUT HİKÂYELERİ
Kaz boyunlu gelinimi kızlarımı gördün mü? Üç yüz yiğidiyle
Uruz’umu gördün mü? Tavla tavla atlarımı gördün mü? Ka-
tar katar develerimi gördün mü? Ağır hazinemi, bol akçemi
gördün mü? Hayırlı bir haber veriver çoban bana. Kara ba-
şım kurban olsun bugün sana!” demiş. Karacık Çoban, kendi
derdini unutup konuşmaya başlamış: “Dün değil evvelki gün
Şöklü Melik yedi bin atlı kaldırmış. Ocağının üstüne saldır-
mış. Kara donlu, eğri dinli kâfirler gelmiş. Evini otağını tırtıl
gibi kâfirler dalamış. İhtiyar anacığını deve boynuna asarak
kâfirler götürmüş. Burla Hatun ile kırk bey kızını kâfirler
esir etmiş. Uruz’u boynuna ip geçirip at ardında kâfirler sü-
rümüş. Ağır hazineni, bol akçeni kâfirler almış. Cins atları-
na kâfirler binmiş. Kızıl develerini yedekte çekmiş.” diyerek
duyduğunu söylemiş.,
    Karacık Çoban söyledikçe Salur Kazan, ah u vah etmiş.
Feryat figan koparıp ağlamış. Gözleri kararıp dünya âlem
başına dar gelmiş. Bir ara hiddetlenip, “Ağzın kurusun, di-
lin çürüsün çoban! Kadir Mevla başına bela yazsın! Bir daha
kimseye kara haber veremeyesin.” demiş. Ağır beddua etmiş.
Kazan Bey böyle deyince Karacık Çoban, bir daha hıçkır-
mış: “Bana ne kızıyorsun bey Kazan! Göğsünde bir damlacık
yok mudur iman? Altı yüz kâfir de bizim üstümüze geldi.
Savaştık, vuruştuk. Dört yüz kâfir öldürdüm. İki kardeşim
senin uğruna şehit düştü. Ben ise üç yerimden oklandım. Tek
başıma kaldım da kâfirlere semiz, zayıf bir kuzunu bile kap-
tırmadım. Bunun için mi bana kahırlanıp beddua edersin? Bu
mudur suçum?” demiş.
  Bunun üzerine Salur Kazan, ettiği beddua için çok üzül-
müş. Yalnız bir şey söylemeden atını mahmuzlayıp yürümüş.

                                        DEDE KORKUT HİKÂYELERİ • 35
O gidince Karacık Çoban da peşinden koşmuş. Üç solukta
yağız ata yetişmiş. Kazan Bey, Karacık Çoban’ı yanı başında
görünce durmuş: “Oğul, sen nereye gidiyorsun?” demiş. Ka-
racık Çoban da, “Ağam Kazan, sen evini almaya gidiyorsan;
ben de iki kardeşimin kanını almaya gidiyorum!” diye ce-
vap vermiş. Kazan Bey, “Çoban olmasaydı Kazan düşmanı
yenemezdi.” Derler düşüncesiyle Karacık Çoban’ı başından
atmaya çalışmış: “Oğul, karnım aç. Yiyecek bir şeyin var mı?”
demiş. Karacık Çoban, “Ağam, akşamdan bir kuzu pişirmiş-
tim. Kardeşlerime nasip olmadı. Buyur, şurada yiyelim.”
Deyip kaba gölgeli bir ulu ağacın altında azığını açmış. İkisi
birden oturup üç lokmada koca bir kuzuyu yemişler. Karacık
Çoban, azığı toplarken Kazan Bey onu tutuvermiş. Getirip
kaba gölgeli ulu ağaca sıkıca bağlamış: “Bre, çoban! Seni bağ-
lamasam arkamdan ayrılacağın yok! Aklın varsa karnın acık-
madan, gözün kararmadan bu ağacı koparmaya bak! Yoksa
burada kurda kuşa yem olursun.” deyip yürümüş.
   Karacık Çoban, gayrete gelerek koca ağacı yeri yurdu ile
söküp çıkarmış. Sırtındaki ağaçla tekrar Kazan Bey’in arka-
sına düşmüş. Yine bir solukta Kazan Bey’e yetişmiş. Kazan
Bey, Karacık Çoban’ı sırtında ağaç, yanı başında görünce
durmuş: “Oğul, nereye gidiyorsun böyle?” demiş. Karacık
Çoban ise, “Ağam Kazan, kâfiri tepeleyince acıkırsın. Ben de
bu ağaçla sana yemek pişiririm.” diye cevap vermiş. Bu sözler
Salur Kazan’ın pek hoşuna gitmiş. Atından inerek Karacık
Çoban’ı çözmüş, gözlerinden öpmüş: “Allah nasip eder de
evimi kurtarırsam; seni tavlacı başı yapayım.” deyip beraber-
ce Gürcistan’a doğru yola çıkmışlar.


36 • DEDE KORKUT HİKÂYELERİ
    Şöklü Melik, adamlarının eli boş geldiğini görünce küple-
re binmiş. Adamlarına bağırıp çağırmış. Bin bir türlü hakaret
eylemiş: “Beceriksizler! Altı yüz adam gitti. İki yüzü zor sağ
geldi. Onlar da bir uyuz koyun bile getiremedi. Yıkılın kar-
şımdan!” deyip hepsini azarlamış. Daha sonra beylerine dö-
nüp, “Biliyor musunuz, Kazan’ın en zoruna giden ne olur?
Uzun boylu Burla Hatun gelsin. Bize kadeh sunup içki versin.
Kazan, bunu duyarsa kahrından ölür.” demiş. Yerin kulağı
var derler. Şöklü Melik’in sözleri Burla Hatun’a kadar varmış.
Bunu duyunca Burla Hatun’un can evine ateş düşmüş. Kara
bağrı sarsılmış. Aydınlık gözleri kararmış. Aklı başından git-
miş. Nihayet kendini toplayıp kırk bey kızının arasına karış-
mış: “Kazan’ın hanımı kim diye sorarlarsa herkes çıkıp benim
desin!” diye sıkı tembih vermiş.
    Bir zaman sonra birkaç kâfir gelip, “Kazan’ın hanımı
kim?” demiş. Birbirine benzeyen kırk bir tane bey kızı, bey
hanımı ileri çıkıp “benim” diye cevap vermiş. Bu cevap kar-
şısında kâfirler ne yapacaklarını bilememişler. Doğruca Şök-
lü Melik’e varıp durumu anlatmışlar. Şöklü Melik, “Varın,
Kazan’ın oğlu Uruz’u çengele asın. Etlerini çeke çeke koparıp
kavurma yapın. Götürüp önlerine koyun. Eğer kim yemezse;
Burla Hatun odur. Onu alıp getirin, içki verip kadeh sunsun!
Kazan’dan öcümüzü alalım.” demiş.
    Şöklü Melik’in uğursuz sözleri Burla Hatun’a kadar gel-
miş. Bu kara haberle Burla Hatun, ölüp ölüp dirilmiş. Ken-
dini belli etse mi etmese mi, bilememiş. Oğlunun hayatı ile
namusu arasında kalakalmış. Uzun boylu Burla Hatun, yüre-
ği paramparça bir hâlde oğlu Uruz’un yanına varmış. İki döküp


                                      DEDE KORKUT HİKÂYELERİ • 37
bir söylemiş. Görelim, hanım ne söylemiş: “Oğul, oğul ay
oğul! Bilir misin neler oldu? Kâfirler, kötü kötü söyleştiler.
Fısır fısır konuştular. Babanı kahrından öldürmek için Şöklü
Melik emir vermiş: ‘Gidin, Kazan’ın karısını getirin. Döşeği-
mize gelsin. Bize kadeh sunup içki versin.’ demiş. Bunu du-
yunca kırk bey kızına tembih verip arasına karıştım. Kâfirler
geldiler. Beni bilemediler. Çıkıp geri Şöklü Melik’e vardılar.
O kâfir oğlu kâfir, ‘Varın, oğlu Uruz’u çengele asın. Çeke
çeke ak etini kopartın. Kara kavurma yapıp önlerine koyun.
Kim yerse Burla Hatun değildir. Kim yemezse Burla Hatun
odur. Alın getirin.’ demiş. Oğul, iki arada bir derede kaldım.
Ne edeyim, neyleyim? Can ciğer paresi oğlumun etini mi yi-
yeyim; yoksa pis dinli kâfirin döşeğine girip Bey Kazan’ımın
namusunu mu çiğneyeyim?” demiş. Ağım ağım ağlamış. Sı-
zım sızım sızlamış. Kara bağrını döve döve inlemiş.
    Uruz, annesinin sözleri ile kahrolmuş. Gözlerinden kanlı
yaşlar boşanarak, “Ana, canım ana! O nasıl söz? Sakın ana,
sakın! Benim için ağlayıp söylemeyesin. Yaş döküp inleme-
yesin. Kâfirler etimi kesince, kavurup önünüze koyunca kırk
bey kızı bir lokma yerse; sen iki ye. Yeter ki kâfir seni bilme-
sin. Babamın namusu lekelenmesin. Sakın, ana sakın!” diye
haykırmış.
    Burla Hatun, Uruz’un ayaklarına kapanıp kara sicim saç-
larını yolmuş. Güz elması yanaklarını parçalamış: “Oğul!”
diye diye ağlamış. İki ciğerini birden dağlamış. Uruz, anasına
söylemiş. Görelim, hanım ne söylemiş:




38 • DEDE KORKUT HİKÂYELERİ
   Canım ciğerim anam!
   Ne diye ağlıyorsun?
   Bağrımı dağlıyorsun!
   Hey ana, cins at olur da bir tayı olmaz olur mu?
   Kızıl deve olur da bir yavrusu olmaz olur mu?
   Akça pakça koyun olur da kınalı bir kuzusu olmaz olur mu?
   Sen sağ ol canım anam, babam sağ olsun!
   Benim gibi bir oğul bulunmaz olur mu?
    Burla Hatun, oğlu Uruz ile daha çok söyleşip koklaşmış.
Kâfirlerin sesi gelince tekrar kırk bey kızının arasına karışmış.
Kâfirler gelir gelmez Uruz’u tutmuşlar, darağacının önüne
getirmişler. Uruz çaresizce boynunu bükmüş. Darağacının
dibine iki damla yaş dökmüş: “Ölü müsün, diri misin Han
babam! Ayakta durmaya yetmiyor çabam. Esir düştü eşim,
dostum, akrabam. Yetiş Salur Kazan, imdada yetiş!” diye fer-
yat etmiş. O an sanki darağacı yeşermiş. Dal budak vermiş.
Beylerbeyi Salur Kazan, Karacık Çoban ile Şöklü Melik’in
meydanına dörtnala girmiş. Kâfirler, Kazan Bey’i görünce
sevinçten uçmuşlar: “Kazan’ı da tutalım. Oğlunun karşısına
asalım. İkisini birden kebap edelim.” deyip kılıcını çeken sal-
dırmış.
    Karacık Çoban’ın bir sapanı varmış. Ayası üç yaşındaki
dana derisinden, kolları otuz koyun yününden, şaklatanı
dokuz keçi kılındanmış. Bir atışta on iki batman taş atar-
mış. Attığı taş yere düşmezmiş. Yere düşse bile yer toz gibi
savrulurmuş. Ocak gibi oyulurmuş. Taşın düştüğü yerde üç
yıl ot bitmezmiş. Biten ot üç güne yetmezmiş. Kururmuş.

                                        DEDE KORKUT HİKÂYELERİ • 39
Semiz koyun, zayıf kuzu kırda bayırda kalsa sapan korkusuna
kurt gelip yemezmiş. Karacık Çoban sapana sekiz batmanlık
bir taş koymuş. Gelen kâfirlere doğru atmış. Sekiz batman-
lık taşın korkusu bir yana dursun. Sapanın şaklaması geniş
dünyayı kâfirlerin başına dar etmiş. Yemekte olanın kaşığı
elinden düşmüş. Su içenin suyu boğazına durmuş. Gülenin
nefesi düğümlenmiş. Şöklü Melik’in çavuşu, kapıcısı korku-
dan girecek delik aramış. Zindancılar ise esirleri unutup ken-
di canlarının derdine düşmüşler.
    Kazan Bey’i yakalamak için kâfirler seferber olmuşlar.
Ama Kazan Bey, kaz sürüsüne şahin girmiş gibi kâfirlerin ara-
sına dalmış. Sağlı sollu kılıç çalmaya başlamış. Beş bin kâfiri
geri püskürtmüş. Bu sırada on altı bin kâfir daha demir zırh
giyinip meydana inmiş. Karacık Çoban ile Salur Kazan’ın et-
rafını çevirmişler. İki yiğit sırt sırta vermiş. Bir zaman güzel
cenk etmiş. Uğursuzun biri bir ok fırlatmış. O da gelip Ka-
zan Bey’in göz kapağını çizip atmış. O saniye Kazan Bey’in
hızlı kanı boşanmış. Gözlerine dolmuş. Görür gözleri gör-
mez olmuş. Uruz’un dal budak salmış ağacı sararmış solmuş.
Kazan Bey, kalkanını baş üzeri tutup düşmana bir müddet
daha kılıç çalmış. Bu arada kavga kokusunu alan Oğuz bey-
leri bir bir yetişmişler. Görelim, hanım kimler yetişmiş:
    Karadere ağzında doğan, beşiğinin örtüsü kara boğa de-
risinden olan, hiddetlenince dağı taşı un eden, kara bıyığını
ensesinin gerisinde yedi yerden düğümleyen, yiğitlerin ejder-
hası, Kazan Bey’in kardeşi, Ulaş oğlu Kara Göne dörtnala ye-
tişmiş: “Çal kılıcını babam oğlu kardeşim, yetiştim!” demiş.
Kaza benzer kâfire şahin gibi dalıp kılıç çalmış.



40 • DEDE KORKUT HİKÂYELERİ
    Bunun ardınca görelim, kimler yetişmiş:
    Hemite ve Mardin kalesini alan, demir yaylı kâfir Kıpçak
Melik’e kan kusturan, Kazan Bey’in gözbebeği kızını erlik, yi-
ğitlik, düğün dernek ile alan, Oğuz aksakallarının takdirini
kazanan, al ipek şalvarlı, atı kuğu püsküllü, Kara Göne oğlu
Kara Budak ok gibi gelmiş: “Çal kılıcını amcam, babam, ye-
tiştim!” demiş. Önüne çıkana kan kusturmuş.
    Bunun ardınca görelim, kimler gelmiş:
    Altmış toklu derisini kürk yaptırsa topuklarını örtmeyen,
altı toklu derisini börk yaptırsa kulaklarını örtmeyen, kolu
budu irice, uzun baldırları ince, Kazan Bey’in dayısı at ağız-
lı Aruz Koca dörtnala meydana dalmış: “Çal kılıcını bacım
oğlu, yetiştim!” demiş. Kâfirleri bir uçtan, diğer uca tepeleyip
geçmiş.
    Bunun ardınca görelim kimler yetişmiş:
    Mekke’ye gidip Peygamber’in nurlu yüzünü gören, o
Peygamber’in Oğuz ülkesinde sahabesi olan, hiddeti tutunca
bıyıklarından kan fışkıran, bıyığı kanlı Büğdüz Emen rüzgâr
gibi gelmiş: “Muhammed aşkına ağam, çal kılıcını yetiştim!”
demiş. Düşmanın altından girip üstünden çıkmış.
    Bunun ardınca görelim, kimler yetişmiş:
    Parasar’ın Bayburt Kalesi’nden fırlayıp uçan, kudretli
Oğuzların beğenileni, Kazan Bey’in en çok güvendiği, boz
aygırlı Bamsı Beyrek dörtnala meydana girmiş: “Çal kılıcını
ağam Kazan, ben geldim!” demiş. Kâfirin uçanına kaçanına
göz açtırmamış.
    Saymakla Oğuz beyleri tükenmez. Dış Oğuz beyleri dı-
şardan saldırmış. İç Oğuz beyleri içerden merkeze yüklenmiş.

                                       DEDE KORKUT HİKÂYELERİ • 41
Salur Kazan, Şöklü Melik’in üzerine varmış. Vurup attan dü-
şürmüş. Düşürdüğü yerden geri kaldırmamış. Alaca kanını
yeryüzüne akıtmış. Düşmanın tuğu ile sancağını Kara Göne
kılıç çalıp indirmiş. Derelerden tepelerden düşmanın üzerine
o gün ölüm yağmış. O gün namertler kaçacak delik gözet-
miş. O gün ciğeri sağlam yiğitler belli olmuş. O gün kıyamet
gibi bir savaş olmuş. Meydan boydan boya baş olmuş. O gün
yiğit atlar koşmuş, nalları düşmüş. Kara çelik kılıçlar çalın-
mış, ağzı düşmüş. Üç kanatlı kayın oklar atılmış, temreni
düşmüş. Kıyametin bir günü de o gün olmuş. Yalnız, aman
dileyene kılıç çekilmemiş. O gün on iki bin düşman kılıçtan
geçirilmiş. Beş yüz Oğuz yiğidi ise şehit düşmüş.
    Kazan Bey, çoluğunu çocuğunu kurtarmış. Hazinesiyle
birlikte büyük ganimet kazanmış. Ordusunu toplayıp yur-
duna geri gelmiş. Altın başlı otağlar kurdurmuş. Karacık
Çoban’ı tavlacı başı yapmış. Kahraman koç yiğitlere yer,
yurt, altın, gümüş, şalvar, cübbe dağıtmış. Uruz’un başı için
kırk cariye ile kırk köle azat eylemiş. Yedi gün, yedi gece ziya-
fet çekip fakiri fukarayı sevindirmiş. Dedem Korkut gelerek
neşeli havalar çalmış. Kazan Bey’in yiğitliğini anlatmış.
   Hani beyler, erenler,
   Dünya benim diyenler?
   Ecel aldı yer gizledi.
   Fâni dünya kime kaldı?
   Gelimli gidimli dünya,
   Son ucu ölümlü dünya!



42 • DEDE KORKUT HİKÂYELERİ
   Güvendiğin dağlara kar yağmasın. Kaba gölgeli ağacın
kesilmesin. Coşkun akan tatlı suyun kurumasın. Kadir Mev-
la kimseyi namerde muhtaç eylemesin. Aksakallı babanın
mekânı cennet olsun. Ak perçemli annenin mekânı cennet
olsun. Âmin diyenlerin Allah yüzüne baksın. Allah kimseyi
ümitsiz bırakmasın. Günahımızı adı güzel Muhammed’in
yüzü suyu hürmetine bağışlasın. Huzurunda dua ettik, kabûl
olsun. Hanım hey…




                                   DEDE KORKUT HİKÂYELERİ • 43
                    BAY BÜRE OĞLU
                  BAMSI BEYREK BOYU




     ç Oğuzlarda Bay Büre adında bir bey varmış. Bay
 İ   Büre’nin dünya malından yana nasibi pek açıkmış. Ka-
pısında tavla tavla atları, katar katar develeri, kırk çobanlı sü-
rüleri varmış. Altının gümüşün hesabını ise varın siz görün.
Gel gelelim, bu malları güdüp gözetecek, yedi kızına kardeş
olacak, kendisi ölünce yerini yurdunu tutacak bir tek oğlu
bile yokmuş. Bunun için de bağrı günden güne kavrulurmuş.
    Günlerden bir gün Bayındır Han, hanlık otağını kurdur-
muş. Attan aygır, deveden buğra, koyundan koç kestirmiş.
Erkek cinsi besili mallardan birer sürü kırdırmış. Türlü ye-
mekler, lezzetli içecekler hazırlatmış. Oğuz beylerine büyük
bir ziyafet çekmiş. Beyler de hanlar hanı Bayındır Han’ın soh-
betine oğulları ile çıkagelmişler. Beylerbeyi Salur Kazan, oğlu
Uruz ile gelmiş. Kazan Bey’in kardeşi Kara Göne, yanında
oğlu Kara Budak’ı getirmiş. Bayındır Han’ın veziri Kazılık
Koca, oğlu Bey Yegenek’i almış yanına. Gaflet Koca, oğlu Şîr
Şemsettin ile birlikte gelmiş. Daha nice Oğuz beyleri, oğulla-
rını alıp gelmişler. Bay Büre, kudretli Oğuz beylerini oğulları
ile beraber, yan yana, omuz omuza görünce içlenmiş. Başını
önüne eğip kaderine kahretmiş. Mendilini çıkarıp hüngür
hüngür ağlamış.

                                                               • 45
   Kazan Bey bunu görünce, “Bre Bay Büre! Sürüne kurt
mu girdi? Gövdene dert mi girdi? Hayırdır, niye ağlıyorsun?”
demiş. Bay Büre de, “Ben ağlamayım da kimler ağlasın a
dostlar! Dünya malından yana nasibim bol. Kız evlat der-
seniz; tam yedi tane. Fakat oğuldan yana nasibim kupkuru.
Kardeşten yana da kadersizim. Sırtımı dayayacağım bir kar-
deşim de yok. Yarın birgün ölüp gideceğim. Ocağım sönüp
kalacak!” deyip bir daha hıçkırmış.
   Salur Kazan, “Hey Bay Büre! Bu işler emmi dayı yardımı-
na gelmez. Senin işini ancak Allah onarır! Biz, el açıp Allah’a
dua edelim. Belki bir ağzı dualının duası kabul olur. Allah
sana da bir oğul verir.” demiş. Kudretli Oğuz beyleri hep bir-
den el açmışlar. Can u gönülden dua etmişler. Allah’tan Bay
Büre’ye hayırlı bir oğul vermesini dilemişler.
    O zamanlar beylerin duası dua, bedduası beddua imiş.
Allah’tan ne dileseler kabul olurmuş. Dış Oğuzlarda da Bay
Bîcan adında bir bey varmış. O da maldan mülkten yana Bay
Büre’den geri kalır değilmiş. Üstelik güçlü kuvvetli bir de oğlu
varmış. Ama Bay Bîcan’ın da kız evladı yokmuş. Bay Bîcan
da ileri çıkıp, “A beyler! Benim için de dua edin. Allah’tan
bir kız evlat isterim. Eğer dualarınız kabul olur, Allah Bay
Büre’ye bir oğul, bana da bir kız verirse sizler de şahit olun,
ikisi birbirine beşik kertmesi, nişanlı olsun.” demiş. Kudretli
Oğuz beyleri, Bay Bîcan için de dua eylemişler.
   O gün Oğuz beyleri yemişler, içmişler. Hoşça vakit geçir-
mişler. Gün kavuşmuş, evli evine, köylü köyüne dağılmış. Ay
batmış. Gün dolanmış. Günler günlere ulanmış. Artık aradan
ne kadar zaman geçmiş ise Bay Büre’nin apalak topalak bir oğlu


46 • DEDE KORKUT HİKÂYELERİ
olmuş. Bay Bîcan’ın da ay yüzlü, üzüm gözlü bir kızı olmuş.
Oğuz beyleri bu haberi işitince çok sevinmişler. Hele Bay
Büre’nin sevincine diyecek yokmuş. Oğlu için dokuz koçu
birden kurban eylemiş. Altın pencereli otağlar kurdurmuş.
Oğluna baktırmak için iyi huylu dadılar tutmuş. Bay Bîcan
ise kızını allandırmış pullandırmış. Altın başlıklı beşiklerde
beletmiş. Etrafını çiçeklerle donatmış. Çiçeğe benzeyen kızı-
nın adını da Banı Çiçek koymuş. Banı Çiçek’e kırk bir tane
dadı tutmuş. Ona gözü gibi baktırmış.
    Her doğan büyür, kaburgalı gelişir. Derken oğlan beş ya-
şına gelmiş. Beş yaşından on yaşına girmiş. On yaşından on
beş yaşına basmış. Artık alımlı çalımlı, kartal bakışlı, yakışıklı
bir yiğit olmuş. Öyle ki güzelliği göz alırmış. Görenin aklı
kalırmış. Bunun için yüzünü peçe ile gizlermiş. O zaman-
lar bir yiğit baş kesmez, kan dökmezse ona ad verilmezmiş.
Daha hüner gösterip ad almadığı için de bu yiğidi Oğuz ilin-
de peçeli diye bilirlermiş. Günlerden bir gün Bay Büre’nin
oğlu atlanmış. Kırk arkadaşı ile ava çıkmış. Av avlamış. Kuş
kuşlamış. Dağ bayır dolaşmış. Yorulunca yeşil bir düzlüğe,
taze çimenliğe gölgelik kurup oturmuş. Kırk arkadaşı ile yi-
yip içmeye başlamış. Bu sırada biri koşarak gelmiş. Oğlanın
karşısında diz çökmüş: “Yiğit, yiğit! Bey yiğit! On beş yıldır
Oğuz’da değildik. Şam’a, Rum’a, oradan İstanbul’a vardık.
Oğuz beyleri için kâfirin güzel mallarından aldık. Dönerken
Kara Derbent ağzında Avnik Kalesi’nden beş yüz kâfir baskın
verdi. Ben kaçıp canımı zor kurtardım. Ağabeyim esir gitti.
Malımız rızkımız yağmalandı. Ocağına düştüm yiğit! Başı-
nın gözünün sadakası için medet!” demiş. Yas yas yalvarmış.


                                        DEDE KORKUT HİKÂYELERİ • 47
    Meğer bu gelen, Bay Büre’nin küçük bezirgânıymış. Ama
ne oğlan bezirgânı tanırmış ne de bezirgân oğlanı. Bay Büre,
oğlu olur olmaz bezirgânlarına, “Gidin, Şam’ı, Rum’u gezin
görün. Oğlum için güzel hediyeler getirin.” demişmiş. İki
kardeş de seneler senesi Şam’ı, Rum’u dolaşmışlar. Alacak-
larını almışlar. Satacaklarını satmışlar. Güzel kâr eylemişler.
Gelirken de Bay Büre’nin oğlu için İstanbul’dan deniz tayı
bir boz aygır almışlar. Bir ak kirişli sert yay almışlar. Bir de
altı kanatlı üç batmanlık gürz beğenmişler. Bunlardan başka
fevkalade, güzel, nadide hediyeler alıp yola düşmüşler. Gele
gele Kara Derbent ağzına gelmişler ki birden beş yüz kâfirin
saldırısına uğramışlar.
    Bay Büre’nin peçeli oğlu kendisinden medet dileyene
medet eylemiş. Bezirgânın imdadına yetişmek için, hemen
ayaklanmış. At binip kılıç kuşanmış. “Beni seven arkamdan
gelsin.” deyip yürümüş. Kırk yiğidi de onun peşi sıra koştu-
rup gitmiş. Oğuz yiğitleri iz sürüp kâfirin üstüne varmışlar.
Meğer kâfirler de malları yağmaladıktan sonra bir yere kon-
muşlar. Hırlaşa hırlaşa altınları akçeleri paylaşıyorlarmış. Bay
Büre’nin oğlu kırk yiğidi ile kaz sürüsüne şahin dalar gibi
kâfirin arasına dalmış. Bir çalışta kırkını birden yere sermiş.
Bir daha vurmuş, sekseni yığılıp kalmış. Kâfirlere göz açtır-
mamış. Baş kaldırana baş eğdirmiş. Direnene diz çöktürmüş.
Aman dileyeni ellememiş. Kaçanı kovalamamış. Güzel savaş
eylemiş. Esir düşmüş büyük bezirgân ile mallarını kâfir elin-
den kurtarmış. Büyük bezirgân kurtulur kurtulmaz oğlanın
eline sarılmış: “Bey yiğit! Sen bize erlik gösterdin. Büyük iyi-
lik ettin. Gel de beğendiğin maldan al. Yük altında kalmaya-
lım.” demiş.

48 • DEDE KORKUT HİKÂYELERİ
    Bay Büre’nin oğlu, “Madem yük altında kalmak istemez-
siniz. O hâlde gönlünüz kalmasın.” deyip mallara şöyle bir
göz gezdirmiş. Altını gümüşü elinin tersiyle itmiş. Atlasın,
kaftanın yüzüne bile bakmamış. Cama cıncığa ise hiç itibar
etmemiş. Vara vara deniz tayı boz aygırı, ak kirişli sert yayı,
bir de altı kanatlı üç batmanlık gürzü beğenmiş: “Bu üçü-
nü bana verin.” demiş. Bunun üzerine bezirgânların suratları
asılmış. Şekli şemaili değişmiş. Tek kelam etmemişler. Oğlan
bunu görünce, “Bre bezirgânlar! Çok mu istedim?” demiş.
Büyük bezirgân, “Bey yiğit, niye çok olsun? Senin yaptığının
yanında bunların lafı bile olmaz. Ama o üçünü beyimizin
oğluna götürürdük.” deyip boyun bükmüş. Oğlan, “Bre,
sizin beyiniz kimdir? Kime götürüsünüz bunları?” deyin-
ce bezirgân, “İç Oğuzlarda Bay Büre derler. Bizim beyimiz
odur. Bu hediyeler de beyimizin oğlunundur.” demiş. Oğ-
lan bunların kendisi için getirildiğini anlayınca tek kelime
etmemiş. Kendi kendine, “Burada minnetle alacağıma, evde
hürmetle alırım.” Diyerek arkasını dönüp gitmiş.
    O akşam Bay Büre, oğlu ile otururken bezirgânlar çıka-
gelmişler. Selam verip içeri girmişler. Bakmışlar ki kendileri-
ni kurtaran yiğit başköşede oturuyor. Bezirgânlar hemen ileri
varıp eğilmişler. Öpmek için oğlanın eline sarılmışlar. Bay
Büre bunu görünce hiddetlenmiş: “Bre edepsizler! Baba eli
dururken oğul eli mi öpülür?” diye kükremiş. Bezirgânlar,
o yiğidin Bay Büre’nin oğlu olduğunu anlayınca çok sevin-
mişler: “Aman beyim incinme! Senin oğlun olmasaydı mal-
larımız Gürcistan’a gitmişti. Tabiî biz de esir olmuştuk. Kara
Derbent’te üstümüze beş yüz kâfir saldırdı. Bizi de mallarımızı


                                       DEDE KORKUT HİKÂYELERİ • 49
da kâfir elinden oğlun kurtardı.” deyip oğlanın nasıl yiğit-
lik gösterdiğini bir bir anlatmışlar. Bunun üzerine Bay Büre
yumuşamış: “Bre bezirgânlar! Dediğiniz oğluma ad koyacak
kadar var mıdır? Söyleyin hele!” demiş. Bezirgânlar da, “Hem
de nasıl beyim, hem de nasıl? Bu oğlana değil bir ad, iki ad
koyacak kadar vardır.” demişler.
    Bay Büre, sevine kıvana kudretli Oğuz beylerini çağırmış.
Attan aygır, deveden buğra, koyundan koç kestirmiş. Erkek
cinsi besili mallardan birer sürü kırdırmış. Türlü yemek-
ler yaptırmış. Lezzetli şerbetler hazırlatmış. Oğuz beylerini
ağırlıklarınca ağırlamış. O gün Dedem Korkut gelerek ne-
şeli havalar çalmış. Bay Büre’nin oğluna Bamsı Beyrek adını
koymuş. Kudretli Oğuz beyleri, Dedem Korkut ile el kal-
dırmış: “Bu ad, bu oğlana kutlu olsun!” diye dua etmişler.
Yiyip içtikten sonra Bay Büre, oğlu için bir de yedi günlük av
tertiplemiş. Bamsı Beyrek, deniz tayı boz aygırına binmiş. Ak
kirişli sert yayını sırtına asmış. Kudretli Oğuz beyleriyle ala
asker olup Aladağ’a ava çıkmış. Derelerden geçerek, soğuk
sular içerek az gitmişler, uz gitmişler. Çayır çimen geçmişler.
Vara vara bir bayıra varmışlar. Burada karşılarına bir geyik
sürüsü çıkmış. Beyrek, üç yaşlı bir erkek geyiğin peşine düş-
müş. Geyik kaçmış, Beyrek kovalamış. Süre süre yeşil düzlük,
taze çimenlik bir yere getirmiş. Bir de bakmış ki biraz ilerde
kırmızı bir otağ kurulu. Otağın önünde de allı yeşilli kızlar
oturuyor. Beyrek, o yana bir daha dönmeden geyiği izlemeye
devam etmiş. Üç yaşlı erkek geyik varmış, otağın açığında bir
yerde durmuş. Beyrek, bunu fırsat bilerek yayını gerdiği gibi
bir ok atmış. Geyiği olduğu yere yıkmış.


50 • DEDE KORKUT HİKÂYELERİ
    Meğer bu otağ Bay Bîcan Bey’in kızı, Banı Çiçek’in ota-
ğıymış. Banı Çiçek, otağının önünde geyik vuran yabancıyı
görünce hiddetlenmiş: “Hele kızlar! Şu densiz oğlana bakın!
Bize erlik mi gösteriyor, ne? Varıp şundan pay isteyin. Ba-
kalım ne diyecek?” demiş. Kısırca Yenge dedikleri cariye,
Beyrek’in yanına varıp geyikten pay istemiş. Beyrek ise, “Ben
avcı değilim. Bey oğlu beyim. Hepsini alın. Yalnız şu otağ
kimindir?” demiş. Kısırca Yenge, “Bey yiğidim! Bu otağ Bay
Bîcan kızı Banı Çiçek’indir.” demiş. Bamsı Beyrek, Banı Çi-
çek ile beşik kertmesi nişanlı olduklarını bilirmiş. Ama daha
bir günden bir güne onu görmüş değilmiş. Banı Çiçek’in adı-
nı duyunca Beyrek’in kalbi kuş gibi çırpınmış. Göğüs kafe-
sine sığmaz olmuş. Tam da Banı Çiçek’in hangisi olduğunu
soracakmış ama Kısırca Yenge çoktan dönüp gitmiş.
    Kısırca Yenge gelince Banı Çiçek telaşla, “Ne dedi? Kim-
miş? Kimin nesiymiş? Geyikten pay verdi mi kız?” diye sor-
muş. Kısırca Yenge de, “O yiğit avcı değilmiş. Yüzü peçelinin
biri. Bey oğlu bey miymiş ne? Geyiğin hepsini bize bıraktı.”
demiş. Banı Çiçek, o vakte kadar Beyrek’in ne adını duy-
muş ne de yüzünü görmüşmüş. Yalnız babası Bay Bîcan Bey,
“Seni Bay Büre Bey’in peçeli oğluna beşik kertmesi verdim.”
deyip dururmuş. Kısırca Yenge, “Yüzü peçelinin biri…” de-
yince kızın içine bir sızı yürümüş: “Hele kızlar varın. Şu yi-
ğidi çağırın. İki çift bir tek laf edelim. Bu yiğit, benim beşik
kertmesi nişanlım olmasın sakın!” deyip içeri girmiş.
    Birkaç kız gidip Beyrek’i çağırmış. Beyrek otağın önüne ge-
lince Banı Çiçek de yaşmaklanıp dışarı çıkmış: “Yiğit, nereden-
sin, kimlerdensin? Adın sanın nedir? Buralarda ne ararsın?” diye


                                       DEDE KORKUT HİKÂYELERİ • 51
peş peşe sormuş. Beyrek ise, “İç Oğuzlardan Bay Büre’nin oğ-
luyum. Adım sanım, Bamsı Beyrek. Buralarda Bay Bîcan’ın
kızı Banı Çiçek varmış. Onu görmeye geldim. Peki, sen kim-
sin?” demiş. Banı Çiçek, kendisini belli etmeyip, “Ben Banı
Çiçek’in dadısıyım. O, öyle herkese görünecek biri değildir.
Onu görmek için önce hünerini göstermen gerek. Ondan
sonra belki sana görünür.” demiş. Bamsı Beyrek, onun Banı
Çiçek olduğunu anlamış. Yüzünü görür görmez içi kayna-
mış. Fakat kızın oyununa gelmiş gibi görünüp, “Öyleyse
Banı Çiçek’i çağır gelsin. Ne hüner isterse göstereyim.” de-
miş. Bunun üzerine kız, “Atı, benim atımı geçmeyene, oku,
benim okumdan ileri düşmeyene, güreş tutunca beni alt et-
meyene Banı Çiçek görünmez. Yüreğin yetiyorsa gel, yarışıp
güreşelim.” demiş.
    İkisi birden atlanmış. Sanki ikisi birden kanatlanmış. Banı
Çiçek yel gibi esmiş. Bamsı Beyrek sel gibi akmış. Yan yana,
kıran kırana bir zaman at koşturmuşlar. Ama varacakları yere
Beyrek, bir at boyu önde varmış. Oradan uçsuz bucaksız bir
düzlüğe çıkmışlar. Yay gerip ok atmışlar. Kızın oku yıldırım
gibi gitmiş. Oğlanın oku ise şimşek gibi çakmış. Atlanıp ok-
larını aramaya çıkmışlar. İki oku, tâ üç günlük yolda zor bul-
muşlar. Oğlanın okunun, kızın okunu bir arpa boyu geçmiş
olduğunu görmüşler. Banı Çiçek bunu görünce, “Hey yiğit!
Şimdiye kadar benim atımı, benim okumu geçen olmamıştı.
Seninle bir de güreş tutalım. Ondan sonra görelim nice yi-
ğitsin!” demiş.
   Beyrek, sıçrayıp inmiş. Börkünü çıkarıp peçesini sıyırmış.
Kollarını çemreyip meydana çıkmış. Beyrek’in yüzünü görünce


52 • DEDE KORKUT HİKÂYELERİ
Banı Çiçek’in kanı alevlenmiş. Bir anda aklı başından git-
miş. Oğlanın hünerini göreyim derken Beyrek’e sevdalanmış.
Güç bela kendini toparlayıp karşısına dikilmiş. İki pehlivan
olup birbirlerine sarılmışlar. Kız ile güreşilmez, kısrak ile ya-
rışılmaz. Oğlan, kızı kaldırıp yere vurmak için çok çabala-
mış. Fakat vuramamış. Kız, oğlanı kaldırıp yere vurmak için
çok çabalamış. Gelgelelim, vuramamış. İkisinin gücü birbi-
rine denk imiş. Beyrek, “Bu kıza yenilirsem baş kakıncı olur.
El gün içine çıkamam.” Deyip gayret etmiş. Bir anda kızın
ince beline iki kolu ile sarılarak sertçe sıkıp kendine doğru
çekmiş. Bir yandan da ayağına çelme takmış. Onu gaflete
getirip iki omzunun üstüne yere düşürmüş. Banı Çiçek, sırtı
yere gelince yumuşak bir sesle, “Yiğit! Bay Bîcan’ın kızı Banı
Çiçek benim.” deyip gülümsemiş. Beyrek ise hemen serçe
parmağındaki altın yüzüğü çıkarıp Banı Çiçek’in orta par-
mağına takmış: “Bu, aramızda nişan olsun bey kızı.” demiş.
Banı Çiçek de, “Tamam! Bu, aramızda nişan olsun bey oğlu.”
deyip iki yavuklu sözleşmiş.
    Yedi gün dolunca av dağılmış. Beyrek evine varmış. İlk
sofra serildiğinde de elindeki kaşığı pilava saplayıp kenara çe-
kilmiş. Oğlan evlenmek isterse kaşığı pilava dikine saplarmış.
Kız da kabı kaba çalarmış. Beyrek’in hareketi anasıyla baba-
sının gözünden kaçmamış. Ak Hanım, Bay Büre’nin kulağı-
na eğilip, “Bey! Artık oğlanı baş göz etmek gerek! Bay Bîcan
Bey’in kapısına otursak mı? Ne dersin?” demiş. Bay Büre,
“Haklısın hatun! Meyveyi vaktinde koparmak gerek. Vaktini
geçirmeden oğlu olan everecek. Kızı olan gelin edecek. Yal-
nız Deli Karçar’ın gönlünü nasıl edeceğiz, onu düşünürüm.”


                                        DEDE KORKUT HİKÂYELERİ • 53
demiş. Meğer Deli Karçar, o vakte kadar kız kardeşini iste-
yenleri vurup öldürmüş. Bu yüzden kimse Banı Çiçek’e talip
olamazmış.
    Demir tavında dövülür, kırık sıcakken sarılır. Bay Büre,
gün geçirmeden kudretli Oğuz beylerini davet etmiş. Yedir-
miş içirmiş. Bey yiğitleri ağırlıklarınca ağırlamış. Nihayet
derdini açarak, “Beyler, Bay Bîcan Bey’in kızı ile oğlumun
beşik kertmesi nişanlı olduklarına hepiniz şahitsiniz. Yalnız
Deli Karçar’ın kız kardeşine talip olanlara neler ettiğini de
bilmeyen yoktur. Bu işi kim halledebilir? Bir çare gösterin.”
demiş. Beyler, “Bu işi yapsa yapsa Dede Korkut yapar.” de-
mişler. Dedem Korkut, “Beyler! Madem iş bize kaldı, bari
Bayındır Han’ın tavlasından güzel koşan iki at getirin. Bir
keçi başlı boz aygır olsun. Dağda bayırda bununla gideyim.
Diğeri de koç başlı doru aygır olsun. Düzde dölekte de buna
bineyim. Birini diğerine yedek edeyim. Deli’nin hiddeti tu-
tarsa belki kaçar kurtulurum.” demiş. Beyler, Dede Korkut’a
hak vermişler. Bayındır Han’ın tavlasından o iki aygırı getirt-
mişler. Dedem Korkut, koç başlı doru aygıra binip yürümüş.
   Meğer hanım, Deli Karçar, yeşil düze, taze çimene otağ
kurdurmuş. Arkadaşları ile ok yay talim edermiş. Dedem
Korkut, öteden çıkıp gelmiş. Sağ elini kalbinin üzerine koy-
muş. Başını öne eğmiş. Selam vermiş. Deli Karçar, kaşlarını
çatmış. Suratını asmış. Yüzünü ekşitmiş. Gözlerini kısmış.
Yumruklarını sıkmış. Hiddetinden ağzı köpürerek, “Aley-
kesselam, ey eceline susamış ihtiyar. Ayağı olan toprağıma
basmazdı. Ağzı olan suyumdan içmezdi. Sana ne oldu? Seni
buralara kadar ecelin mi getirdi?” deyip kükremiş. Dedem


54 • DEDE KORKUT HİKÂYELERİ
Korkut, Deli’nin sözlerini gülümseyerek dinlemiş. O, lafını
bitirince de alttan alarak konuşmuş: “Olmaz dediğini oldur-
maya geldim. Asık yüzünü güldürmeye geldim. Geniş eteğine,
dar koltuğuna sığınmaya geldim. Allah’ın emri, Peygamber’in
kavli ile aydan arı, pınardan duru kardeşin Banı Çiçek’i Bamsı
Beyrek’e istemeye geldim.” demiş.
    Dedem Korkut, sözünü bitirmeden Deli Karçar saldırmış.
Adamlarına bağırmış: “Bre ne duruyorsunuz? Kara aygırımı,
silahımı, teçhizatımı yetiştirin.” deyip sağa sola koşuşturmuş.
Bu arada Dedem Korkut, atlayıp dörtnala kaçmaya başlamış.
Deli Karçar da ardına düşmüş. Az gitmişler, uz gitmişler.
Dere tepe düz gitmişler. Koç başlı doru aygır yorulunca De-
dem Korkut, keçi başlı boz aygıra atlamış. Dedem Korkut,
önde Deli Karçar arkada on tepe daha aşmışlar. Nihayet Deli
Karçar yetişmiş. Dedem Korkut’u tutup attan indirmiş. İki
dizinin üstüne yere çöktürmüş. Dedem Korkut’u baştan aşa-
ğı ikiye bölmek için kılıcını havaya kaldırmış. Tam vuracağı
sıra Dedem Korkut, Allah’a sığınıp yedi büyük ismini anmış.
Ondan sonra, “Vurursan elin kurusun!” diye beddua etmiş.
Deli Karçar, kılıcını hışımla indirmiş. Ama Hakk’ın emriyle
eli havada asılı kalmış. Çünkü Dedem Korkut keramet sahi-
biymiş. Her dileği Hakk katında kabul olurmuş.
   Deli Karçar, eli kuruyunca yaptıklarına pişman olmuş.
El aman dilemiş. Günahlarına tövbe eylemiş. Elinin iyileş-
mesi için Dedem Korkut’a yalvarıp yakarmış: “Allah’ın emri,
Peygamber’in kavli ile kız kardeşimi Beyrek’e verdim.” de-
yip üç kere tekrarlamış. “Yeter ki elimi iyileştir.” diye de ağım
ağım ağlamış. Dedem Korkut, Deli Karçar’ın elinin iyileşmesi


                                        DEDE KORKUT HİKÂYELERİ • 55
için Allah’a dua etmiş. Hakk’ın emri ile Deli’nin eli daha ora-
cıkta iyileşivermiş. Sonra başlık için kesim kesip ayrılmışlar.
    Dedem Korkut dönüp Bay Büre’nin evine varmış: “Gö-
zünüz aydın olsun!” deyip müjde vermiş. Bu müjdeli haberle
Beyrek sevinçten havaya uçmuş. Bay Büre’nin, Ak Hanım’ın
çiçeği yarılmış. Evleri şenlenmiş. Ocaklarına bayram havası
gelmiş. Hoş beşten sonra Bay Büre, “Dede! Deli’nin elinden
nasıl kurtuldun?” demiş. Dedem Korkut da, “Allah’ın ina-
yeti, erenlerin himmeti oldu!” deyip ötesini söylememiş. Bu
arada sofralar açılmış. Lezzetli yemekler, soğuk şerbetler geti-
rilmiş. Yiyip içerlerken Bay Büre, “Peki Dede! Ne kadar mal
istedi Deli?” diye sormuş. Dedem Korkut, “Murada ermeyesi
öyle mal istedi ki saymakla bitmez. Bin tane kısrak görmemiş
aygır istedi. Bin tane dişi deve görmemiş buğra istedi. Bin
tane koyun görmemiş koç istedi. Bin tane kuyruksuz kulak-
sız köpek istedi. Bin tane de ufacık karacık pire istedi. ‘Bu
dediklerimi getirirsen kız kardeşimi veririm. Yoksa gözüme
görünme.’ dedi.” demiş.
    Bay Büre, “Dede, o dediklerinin üçünü ben bulursam iki-
sini de sen bulur musun?” demiş. Dede Korkut, Bay Büre’nin
ne kastettiğini anlamış: “Evet, beyim! Bulurum.” diye söz
vermiş. “O hâlde kuyruksuz kulaksız bin köpek ile ufacık ka-
racık bin pireyi sen bul. Ötekiler benden.” demiş Bay Büre.
Olmayacak işleri Dedem Korkut’tan istemiş. At ayağı çabuk,
ozan dili çevik olur. Bay Büre, erkek atlarının arasından kıs-
rak görmemiş bin aygır seçmiş. Erkek develerinin arasından
dişi deve görmemiş bin buğra seçmiş. Koç sürüsünden koyun
görmemiş bin koç seçmiş. Arkalarına kırk çoban tutup sürdüre


56 • DEDE KORKUT HİKÂYELERİ
sürdüre getirmiş. Dedem Korkut da yine bir keramet gös-
termiş. Kuyruksuz kulaksız bin köpek bulmuş. Bunları da
çobanların önüne katmış. Hep beraber Deli Karçar’a götür-
müşler.
    Deli Karçar aygırları görmüş, beğenmiş. Buğraları gör-
müş, beğenmiş. Koçları görmüş, beğenmiş. Kuyruksuz ku-
laksız köpekleri görünce bir kahkaha patlatmış. Bakmış ki
ortalıkta pireler yok. Tabiî basmış yaygarayı: “İlle de pirele-
rimi isterim. Yoksa size kız vermem.” Diyerek esip gürlemiş.
Dedem Korkut, “Dur hele oğul! Pire dediğin sığır sineğine
benzer. Tehlikeli bir canavardır. Kırk değil, bin çoban tutsan
önünü alamazsın. Ama kaygılanma. Hepsini bir yere topla-
dım. Beraberce gidelim. Gönlüne göre seç. Zayıfını bırak.
Semizini al.” demiş. Meğer geçen yazdan kalma bir ahır
varmış. Her tarafı gübre doluymuş. Bir yıldır süpürge yüzü
gördüğü yokmuş. İçi de vıngır vıngır pire kaynarmış. Pireler
her an talim ederlermiş. Didikleyecek tezek ararlarmış. Ahıra
gelince Dedem Korkut, “İşte pirelerin burada. Semizini al.
Zayıfını bırak.” demiş. Deli Karçar, destursuzca içeri gire-
cek olmuş. Ama Dedem Korkut onun yolunu kesmiş: “Dur
bakalım oğul. Sen bize güvenmedin. Aygırı, buğrayı, koçu,
köpeği tek tek saydın. Pire kısmının ayağı çevik olur. Göster-
meden pireleri ceplerine indirme. Elbiselerini çıkar, öyle gir.
Fazladan pire almayasın. Hak geçmesin.” demiş. Deli Karçar,
keten bezini beline dolayıp soyunmuş. Ahıra girmiş.
   Pireler taze kan kokusu alınca saldırmış. Karçar’ın bütün
vücudunu sarmış, onu kara bir yumağa çevirmiş. Her biri bir
yerinden ısırmaya başlamış. Gövdesi kıpkırmızı kabaran Deli


                                       DEDE KORKUT HİKÂYELERİ • 57
Karçar, pire ısırığından katmerli deliye dönmüş. Neresini ka-
şıyacağını bilemeden kapıya koşmuş. Meğer Dedem Korkut,
“Şu Deli’nin aklı biraz başına gelsin. Adamdan olmayacak
iş istemek neymiş, öğrensin! Madem ufacık karacık pire is-
terdi, şimdi görsün!” deyip kapıyı dışarıdan kilitlemiş. Ona
esaslı bir ceza vermiş. Deli, pire derdinden dara düşünce yas
yas yalvarmış: “Aman Dede Sultan! Bunun semizi de zayıfı
da kalsın. Medet eyle. Aç kapıyı çıkayım. Hatamı bildim.
Suçumu anladım.” diye çok dil dökmüş. Dedem Korkut da-
yanamayıp kapıyı açmış. Deli Karçar, can havliyle kendini
dışarı atmış. Gelip Dedem Korkut’un ayaklarına kapanmış:
“Aman, şu kendi küçük, şerri büyük kara beladan kurtar
beni!” diye yalvar yakar ağlamış. Dedem Korkut da, “Aklın
varsa göle koş.” demiş. Deli Karçar, koşup ilk gördüğü suya
atlamış. Pireler, su ile beraber akıp gitmiş. Deli Karçar, De-
dem Korkut ile alay etmenin cezasını ödedikten sonra düğün
dernek hazırlığına başlamış.
    Bay Büre ile Bay Bîcan Beyler ağır düğün dernek kur-
muşlar. İç Oğuzları, Dış Oğuzları bir araya getirmişler. Attan
aygır, deveden buğra, koyundan koç kestirmişler. Erkek cin-
si besili mallardan birer sürü kırdırmışlar. Lezzetli yemekler
yaptırmışlar. Soğuk içecekler hazırlatmışlar. Altın kadehler,
gümüş sürahiler dizdirmişler. Kırk gün, kırk gece düğün der-
nek eylemişler.
   Oğuz zamanında evlenen yiğit bir ok atarmış. Oku ne-
reye düşerse otağı oraya kurulurmuş. Beyrek, ak kirişli sert
yayını germiş. Bir ok atmış. Ok uçup kâfir Kıpçak hududuna
düşmüş. Meğer kâfirin biri, Beyrek’in otağını görmüş. Varıp


58 • DEDE KORKUT HİKÂYELERİ
Bayburt Hisarı’nın tekfuruna haber vermiş: “Bay Bîcan, göz
ağrın Banı Çiçek’i Beyrek’e vermiş. Beyrek, gelin otağını şu-
racığa, bizim hududa kurdu.” demiş. Meğer tekfur da Banı
Çiçek üstüne düş görenlerdenmiş. Bu haberi alınca derhâl
yedi yüz kâfir kaldırmış. Geceleyin Bamsı Beyrek’in otağına
baskın vermiş. Uykuda iken basıp kırk yiğidini öldürmüşler.
Beyrek’in de kollarını arkasından bağlayıp boynuna ip geçir-
mişler. At ardında sürüyerek götürmüşler.
    Kara haber çabuk duyulmuş. Bay Büre’nin ocağına ateş
düşmüş. Ortalığı feryat figan kaplamış. “Oğul!” diye ağla-
maktan Bay Büre gözlerinden olmuş. Ak Hanım, kara sicim
saçlarını yolmuş. Tırnak vurup elma yanaklarını parçalamış.
Ak çıkarıp karalar giyinmiş. En son yavuklusu Banı Çiçek’e
haber verilmiş. Banı Çiçek de güz elmasına benzeyen yanak-
larını yırtmış. Kara sicim saçlarını yolmuş. Karalar giyinmiş.
Bunu duyan kudretli Oğuz beyleri ak çıkarıp kara giymişler.
Beyrek’in nereye götürüldüğünü bilmedikleri için elleri koy-
nunda kalakalmışlar. Yalnız Beyrek için büyük yas tutmuşlar.
Böylece on altı yıl geçmiş. Ama Beyrek’in ne ölüsünden; ne
de dirisinden bir haber gelmiş.
    Günlerden bir gün Deli Karçar, Bayındır Han’ın huzuru-
na çıkmış: “Devletli hanım! Ömrü uzun olsun. Ama Beyrek
sağ olsaydı on altı yılda çıkar gelirdi. Size ayan ola ki, kim
diri olduğu haberini getirirse onu dünya malına boğarım.
Kim de öldüğü haberini getirirse kız kardeşim Banı Çiçek’i
ona veririm. Her gün yol gözlemekten kardeşim gözlerinden
olacak.” demiş. Bayındır Han, Deli Karçar’ın düşüncesini
uygun görmüş. Meğer orada Yalancı oğlu Yaltacık dedikleri


                                      DEDE KORKUT HİKÂYELERİ • 59
biri varmış. Deli Karçar’ın vaadini duyunca, “Hanım, ben
varayım. Ölmüş mü, diri mi; bir haber getireyim.” demiş.
Bayındır Han’dan izin alıp gitmiş.
    Geçmiş günlerin birinde Banı Çiçek, Beyrek’e altın işle-
meli bir gömlek hediye eylemişmiş. Yalancı oğlu Yaltacık da
Banı Çiçek’in işlediği bu gömleği görünce Beyrek’e akşam
sabah yalvarmış: “Yiğitlik vurmakla, beylik vermekle olur.
Ne olur beyim, bu gömleği bana ver. Ben giyeyim.” diye
kıvrım kıvrım kıvranmış. Yiğit derler, candan ederler. Cö-
mert derler, maldan ederler. Beyrek, yavuklusunun işlediği
gömleği hiç giymeden Yalancı oğlu Yaltacık’a vermiş. Yalancı
oğlu Yaltacık bu gömleği kimseye göstermemiş. Bir kere bile
giymemiş. Yıllardır saklarmış. Meğer hanım, bunun da Banı
Çiçek’te gözü varmış. Ama Banı Çiçek’i erlikle almaya hü-
neri ve cesareti olmadığı için yılan gibi dolanırmış. Beyrek,
esir gidip meydan namerde kalınca sevinçten uçmuş. Deli
Karçar’ın vaadi de ekmeğine yağ sürmüş. Birkaç ay orada bu-
rada gezip vakit saat doldurmuş. Nihayet altın işlemeli göm-
leği sandıktan çıkarıp tavuk kanına bulamış. Çara çamura
batırmış. Toza toprağa belemiş. Yakasını, kollarını yırtmış.
Günlerden birgün alıp Bayındır Han’ın huzuruna çıkmış:
“Hanım, Beyrek’i Kara Derbent’te öldürmüşler. Ölüsünü
kurtlar yemiş. İşte delili.” deyip gömleği göstermiş.
   Gömleği görünce beyler feryat figan eylemişler. Hüngür
hüngür ağlamışlar. Bayındır Han, “Bre, ne ağlıyorsunuz? Biz,
bu gömleğin Beyrek’in olduğunu nereden bilelim? Durun
hele! Götürün, yavuklusuna gösterin. O işlemişse o bilir.” de-
miş. Almışlar, gömleği Banı Çiçek’e getirmişler. Banı Çiçek


60 • DEDE KORKUT HİKÂYELERİ
gömleği görür görmez tanımış. On altı yıllık yarası yeniden
tazelenmiş. Yüreğinden ılık kanlar gitmiş. Çok ahuvah ey-
lemiş. İçin için ağlamış. Bay Büre’ye, Ak Hanım’a da haber
verilmiş. Artık Beyrek’ten ümit kesilmiş.
    Bir zaman sonra Yalancı oğlu Yaltacık, Banı Çikek ile ni-
şanlanmış. Düğün için mühlet almış. Elin günün bildiğini
rüzgâr duymuş. Rüzgârın bildiği ise dört bir yana yayılmış.
Esirlerin mahpusların kulağına kadar varmış. Arkasından
çevrilen işi duyunca Bamsı Beyrek’in başından aşağı kay-
nar sular dökülmüş. Bu haber hasretlikten mahpusluktan
katbekat ağır gelmiş. Kul sıkışmayınca Hızır yetişmez, der-
ler. Beyrek’in kara haberi aldığı gün meğer kâfirlerin kutsal
günüymüş. O gün bütün kâfirler toplanmışlar. Beyrek’i de
kopuz çaldırmaya getirtmişler. Bamsı Beyrek bir fırsatını bu-
lup kopuzu omzuna asmış. Gökyüzüyle boy ölçüşen Bayburt
Hisarı’ndan atlayıp uçmuş. Allah’ın kudreti ile burnu bile ka-
namadan ayakları üstüne doğrulmuş, oradan hızla yürümüş.
    Meğer deniz tayı boz aygır, yıllardır Beyrek’in yolunu
gözlermiş. Beyrek, kaleden çıkar çıkmaz boz aygır sahibinin
kokusunu almış. İki ayağının üstüne şahlanıp kişnemiş. Ko-
şup gelmiş. Yüz sürüp sahibini koklamış. Beyrek, boz aygırı
görünce kardeşini görmüş gibi sevinmiş. O da büyük bir has-
retle atının boynuna sarılmış. Yüzünü gözünü öpmüş. Ora-
dan çıkıp yurduna gelmiş. Meğer bu sırada düğün dernek ku-
rulmuş. Beyler yiğitler toplanmış. Kızlar hanımlar birikmiş.
Sabahtan beri davullar dövülüyor, zurnalar çalınıyormuş.
Beyrek, bir yerde boz aygırı bırakıp bir deve çuluna bürün-
müş. Kopuzu omuzuna asıp düğün evine varmış. Fersizleşen


                                      DEDE KORKUT HİKÂYELERİ • 61
gözleri, yüzünü örten saçları, uzun sakalları, üstündeki deve
çulu ile onu kimse tanımamış. Üstü başı perişan, omuzu ko-
puzlu bu yabancıyı gören çocuklar varıverip eteğinden çekiş-
tirmişler: “Deli Ozan! Deli Ozan!” diye etrafında dönmüş-
ler. O dakikadan sonra adı Deli Ozan kalmış. Doğrusu bu
da Beyrek’in işine yaramış. Kendisine deli süsü verip düğün
arasına karışmış. Evvela kim var, kim yok diye şöyle bir göz
gezdirmiş. Etrafı kolaçan ettikten sonra Oğuz yiğitleri ile
güveyinin ok yarıştırdıkları yere varmış. O zamanlar güveyi
nişan yüzüğünü hedef koyarmış. Yiğitler de bu yüzüğe yay
gerer, ok atarmış. Hünerlerini gösterirlermiş.
    Beyrek, beylerin arasından dolaşıp bir köşeye çıkmış. Ko-
puzunu eline almış. Kazan Bey oğlu Uruz, Kara Göne oğlu
Budak, Kıyan Selçuk oğlu Deli Dündar, Gaflet Koca oğlu
Şîr Şemsettin, Banı Çiçek’in kardeşi Deli Karçar ok attıkça,
“Elin var olsun!” deyip coşkulu havalar çalmış. Yalancı oğlu
Yaltacık attıkça da, “Elin kurusun! Parmakların çürüsün! At-
tığını vuramaz ol!” demiş. Zaten Yalancı oğlu Yaltacık’ın at-
tığı da hep boşa gidiyormuş. Yalancı oğlu Yaltacık, Beyrek’in
sözlerini bahane edip hiddetlenmiş: “Bre ozanın delisi! Senin
deliliğin bir tek bana mı? Senin yüzünden attığım ok boşa
gitti. Bu iş kopuz çalmaya benzemez. Gel de sen at bakalım.
Görelim, yayımı gerebilecek misin? Gerçi gerdin, gerdin!
Geremezsen boynunu vururum. Bilmiş ol!” demiş. Yay’ını
Beyrek’e uzatmış.
    Beyrek, Yalancı Oğlu Yaltacık’ın yayını eline almış. Bir çe-
kişte kabzasından iki parçaya ayırmış: “Bu yay ile ancak düz
alanda çayır kuşu vurulur.” deyip önüne atmış. Bunu gören


62 • DEDE KORKUT HİKÂYELERİ
kudretli Oğuz beyleri, birer kahkaha patlatmışlar. Yalan-
cı oğlu Yaltacık ise öfkeden bir kat daha kudurmuş: “Varın
Beyrek’in yayını getirin. Bir de onu çeksin bakalım.” Deyip
adam göndermiş. Beyrek’in yayını getirmişler. Deli Ozan’a
vermişler. Deli Ozan, yedi kişinin zar zor gerdiği ak kirişli
sert yayı almış. Beylerbeyi Salur Kazan ile yanındaki beylere
dönüp, “Beyler, sizin aşkınıza çekeyim yayı, atayım oku.” de-
miş. Yay germesiyle ok atması bir olmuş. Ok vınlayıp gitmiş.
Yalancı oğlu Yaltacık’ın nişan yüzüğünü parçalayıp atmış.
Bunun üzerine Oğuz beyleri alkış tutup gülüşmüşler.
    Kazan Bey, bu hünerli ozanı görünce yanına çağırmış:
“Bre Deli Ozan, benden ne istersin? Çadır mı, otağ mı is-
tersin? Kul mu, hizmetçi mi istersin? Yoksa altın gümüş mü
istersin?” demiş. Beyrek, “Sultanım, beni bıraksan da düğün
yemeğinden yesem karnım açtır, doyursam. Başka ne iste-
yim!” demiş. Kazan Bey, “Deli Ozan devletini tepti. Bâri
bu günkü beyliğim bunun olsun. Bırakın, ne isterse yapsın.
Nereye isterse oraya varsın.” demiş. Kazan Bey’in sözünün
üstüne daha söz söylenmemiş.
   Beyrek, düğün yemeğinin yanına varmış. Yediğini yemiş,
yemediğini, kazanları ters çevirip dökmüş. Sağlı sollu gelene
geçene atmaya başlamış. Bunu, hemen Kazan Bey’e şikâyet
etmişler. Kazan Bey de, “Bu gün ona her şey serbest!” de-
yip kapatmış. Beyrek, oradan kalkıp kadınların olduğu tarafa
varmış. Zurnacıları kovup davulcuları dövmüş. Hır gür çı-
karmış. Ortalığı bir birine katmış. Sonra kadınların otağı-
nın eşiğini tutup oturmuş. Boyu uzun Burla Hatun, bunu
görünce kızmış: “Bre, edepsiz! Sen kim oluyorsun da benim


                                     DEDE KORKUT HİKÂYELERİ • 63
olduğum yere teklifsizce gelip oturuyorsun?” demiş. Beyrek,
“Bana Kazan Bey izin verdi. Kimse karışamaz.” deyip bildi-
ğini okumaya devam etmiş. Burla Hatun, “Peki Deli Ozan!
Kadınların arasına oturmaktaki maksadın nedir?” diye so-
runca Deli Ozan, “Ben kopuz çalayım. Kocaya varan kız da
kalkıp oynasın.” demiş.
   Meğer Beyrek’in niyeti Banı Çiçek’i oynatmak değilmiş.
Kendisi ile nişanlı iken kocaya vardığı için onu el gün içinde
ayıplamak, ona ağırından bir iki söz vurmakmış. Gel gelelim,
Kısırca Yenge’ye, “Kalk kız, sen oyna. Deli Ozan seni ne bilir!”
demişler. Kısırca Yenge, ortaya çıkıp, “Çal bre, Deli Ozan! Ko-
caya varan kız benim.” demiş. Oynamaya başlamış. Deli Ozan,
kopuz çalıp söylemiş. Görelim, hanım ne söylemiş:
   Ant içmişim, kısır kısrağa binmem.
   Binip de cenge gitmem.
   Sana öküz çobanları bakar.
   Ağızlarının suyu akar.
   Sen onların yanına var.
   Benim seninle işim olmaz.
    Beyrek, daha nice söyleyecekmiş. Ama Kısırca Yenge daha
fazla dayanamamış: “Vay, bu yok olası Deli ayıbımı görmüş
gibi söylüyor.” deyip çekilmiş. Bu sefer de Boğazca Fatma
dedikleri kadına, “Kalk, sen oyna.” demişler. Boğazca Fatma,
gelin kızın kaftanını giymiş. Ortaya çıkmış: “Çal bre Deli
Ozan, kocaya varan benim.” demiş. Oynamaya başlamış.
Beyrek, kopuz çalıp söylemiş. Görelim, hanım ne söylemiş:



64 • DEDE KORKUT HİKÂYELERİ
   Ant içmişim, boğazına düşkün kısrağa binmem.
   Binip de cenge gitmem.
   Evinizin ardı derecik değil mi?
   Köpeğiniz adı Barak değil mi?
   Senin adın kırk oynaşlı Boğazca Fatma değil mi?
   Daha ayıbını açayım mı?
   Benim seninle işim yok.
   Kocaya varan kız kalksın.
   Gerdan kırıp oynasın.
   Kopuzumu dinlesin.
   Beyrek daha nice söyleyecekmiş. Fakat Boğazca Fatma,
“Vay başıma gelenler! Deli, olanca ayıbımızı ortaya dök-
tü. Kalk kız. Oynarsan oyna. Oynamazsan cehennem ol.
Beyrek’ten sonra başına bunların geleceği belliydi.” demiş.
Burla Hatun da, “Kalk kız oyna. Elinden ne gelir!” deyince
Banı Çiçek, kırmızı kaftanını giymiş. Ortaya çıkıp, “Çal, bre
Deli Ozan! Kocaya varan benim.” demiş. Gönülsüzce ellerini
kaldırmış. Ama ak elleri gümüş gibi bileklerine kadar açılınca
Beyrek kendi taktığı altın yüzüğü Banı Çiçek’in parmağında
görmüş. Deli Ozan, kopuz çalıp söylemiş. Görelim, hanım
ne söylemiş:
   Beyrek gideli tepelere çıktın mı kız?
   Kıvranarak dört yanına baktın mı kız?
   Kargı gibi kara saçlarını yoldun mu kız?
   Kara gözlerinden acı yaşlar döktün mü kız?
   Parmağındaki altın yüzük benimdir kız.

                                      DEDE KORKUT HİKÂYELERİ • 65
   El yüzüğü ile kocaya varmak ayıp değil mi kız?
   Deli Ozan böyle deyince Banı Çiçek, beyninden vurul-
muşa dönmüş. Deli Ozan’ın çökmüş yüzüne, fersiz gözüne,
kurumuş ellerine bakmış. Onu bir an için Beyrek sanmış. O
da Deli Ozan’a söylemiş; görelim, hanım ne söylemiş.
   Beyrek gideli tepelere çok çıktım.
   Gelir diye yollarına çok baktım.
   Acısından, saçlarımı çok yoldum.
   Güz elması yanaklarımı çok yırttım.
   Gidip gelmeyen beyime çok ağladım.
   Sevdiğim Beyrek sen değilsin.
   Altın yüzük senin değildir.
   Bu yüzükte çok nişan vardır.
   Altın yüzüğü istiyorsan nişanını söyle.
   Beyrek, Banı Çiçek’in hâlâ kendisini sevdiğini anlayınca
söylemiş. Görelim, hanım ne söylemiş:
   Bir sabah, han kızı ben ava çıkmadım mı?
   Kapının önünde ala geyik yıkmadım mı?
   İkimiz bir at koşturup yarışmadık mı?
   Ok atışıp güreş tutmadık mı?
   Yarışta güreşte ben seni yenmedim mi?
   Altın yüzüğümü parmağına takmadım mı?
   Nişanlın Bamsı Beyrek ben değil miyim?
   Kız bunları duyunca kopuz çalan Deli Ozan’ın Beyrek olduğunu
bilmiş. Yıkılan dağları yeniden yükselmiş. Çekilen suları tekrar

66 • DEDE KORKUT HİKÂYELERİ
çağlamış. Kuruyan dalları sürgüne durmuş. Gelinliği duva-
ğı ile koşup gelmiş. Beyrek’in ayaklarına kapanmış. Sevinç
gözyaşları dökmüş. Yavuklusuna kavuşturduğu için Allah’a
binlerce kere şükretmiş. Daha sonra temiz elbiseler, kıymetli
kaftan ile Beyrek’i baştan sona donatmış. Onu orada bıraka-
rak ata binip gitmiş. Ak Hanım’a, Bay Büre’ye müjde götür-
müş. Beyrek’in sağ salim geldiğini haber vermiş. Bu haberi
duyunca babası iki döküp bir söylemiş, görelim hanım ne
söylemiş: “Ağzın, dilin için ölürüm gelinciğim! Yoluna kur-
ban olurum gelinciğim! Yalan ise sözlerin gerçek olsun ge-
linciğim!” demiş. Bu büyük müjdesi eğer doğru ise çok mal
mülkvereceğini söylemiş.
    Kazan Bey, Beyrek’i alarak Bay Büre’nin yanına getirmiş:
“Müjde, Bay Büre! Oğlun geldi.” demiş. Bay Büre, “Oğlum
için ağlamaktan gözlerim kör oldu. Kör gözlerimi ancak oğ-
lumun kanı açar. Eğer gözlerim açılırsa bu gelen oğlumdur.
Yoksa yaralarımı deşmeyin.” demiş. Beyrek, serçe parmağını
kanatmış. Kanını bir mendile silmiş. Getirip babasının göz-
lerine sürmüş. Hakk’ın kudreti ile o an Bay Büre’nin gözleri
açılıvermiş. On altı yıldan sonra ışık yüzü görmüş. Anası ba-
bası feryat figan oğullarına sarılmışlar. “Oğul, oğul!” diye çok
ağlamışlar. Hasret kaldıkları oğullarına kavuşturan Allah’a
binlerce kere şükreylemişler.
    Yalancı oğlu Yaltacık, Deli Ozan’ın Beyrek olduğunu an-
layınca korkup kaçmış. Kendini, danaların otladığı büyük
bir sazlığa atmış. Beyrek, arkasına düşmüş; ama adam boyu-
nu aşan kamışlar arasında Yalancı oğlu Yaltacık’ı bulamamış.
En son, “Çıkmazsan sazlığı ateşe vereceğim.” demiş. Yaltacık,


                                       DEDE KORKUT HİKÂYELERİ • 67
bunu duyunca yanma korkusuyla sazlıktan çıkmış. Ayakları-
na kapanıp Beyrek’ten af dilemiş. Kalbi yumuşayan Beyrek
de onu affetmiş. Yeniden kırk gün, kırk gece düğün edilmiş.
Beyrek, Banı Çiçek ile evlenmiş. Dedem Korkut gelip kopuz
çalmış. Gazilerin başlarına neler geldiğini anlatmış. En son
hayır dua eylemiş:
    Güvendiğin dağların yıkılmasın. Kaba gölgeli ağacın ke-
silmesin. Aksakallı babanın mekânı Cennet olsun. Ak per-
çemli ananın yeri Fatma Ana yanı olsun. Allah, oğul ile kar-
deşten ayırmasın. Son nefeste arı imandan ayırmasın. Âmin
âmin diyenlerden Allah razı olsun. Ne günahınız varsa; adı
güzel Muhammed’in yüzü suyu hürmetine bağışlasın. Ha-
nım hey…




68 • DEDE KORKUT HİKÂYELERİ
                  SALUR KAZAN OĞLU
                     URUZ BOYU




 U     laş oğlu Salur Kazan, günlerden birgün doksan başlı
       bir otağ diktirmiş. Binbir yere ipek halı döşetmiş. Ala
savanlarla gölgelikler çektirmiş. Attan aygır, deveden buğra,
koyundan koç kestirmiş. Erkek cinsi besili mallardan birer
sürü kırdırmış. Seksen yerde geniş ağızlı kazanlar kurdurmuş.
Altın kadehler, gümüş sürahiler dizdirmiş. Doksan tümen
genç Oğuz yiğidine büyük toy, büyük ziyafet vermiş.
    Çiçeği burnunda Oğuz yiğitleri bir bir gelmişler. Salur
Kazan’ın otağında toplanmışlar. Kazan Bey’in sağına kar-
deşi Kara Göne oturmuş. Soluna dayısı Aruz Koca bağdaş
kurmuş. Oğlu Uruz, babasının karşısına geçmiş. Yay gibi iki
büklüm kıvrılmış. Diğer yiğitler de münasip bir yere geçmiş-
ler. Kazan Bey birbirinden marifetli, birbirinden cesaretli,
birbirinden faziletli Oğuz yiğitlerini görünce çok sevinmiş.
Her biriyle ayrı ayrı söz sohbet etmiş. Her birine ayrı ayrı
izzet ü ikramda bulunmuş. Kereminden ihsan eylemiş. İh-
tiyacına göre herkese güzel hediyeler dağıtmış Kuzu isteyene
koç vermiş. Tay diyene at bahşetmiş. Dana bekleyene tosun
lütfetmiş. Elbise arzulayana kaftan verivermiş. Gümüş gö-
zetene altın bağışlamış. Bir umana, gönlünden iki üç katını
koparıp vermiş.

                                                           • 69
   Kazan Bey, aldığı hediyelere sevinen yiğitlerin sevincine
ortak olmuş. Sağına, kardeşi Kara Göne’ye bakıp bir kahka-
ha atmış. Sonra soluna dönerek dayısı Aruz Koca’ya bakmış.
Neşesi ikiye katlanmış. Ellerini birbirine çalıp alkış tutmuş.
En son karşısında, saygısından iki büklüm duran oğlu Uruz’a
bakmış. Birden bakışları kararmış. Yüzü gölgelenmiş. Sura-
tına bir kaygı gelip oturmuş. Beylerbeyi Salur Kazan, oğlu-
na bakarak ellerini dizine vurmuş. Hıçkıra hıçkıra ağlamaya
başlamış.
    Uruz, bunu görünce yerinden kalkmış. Kazan Bey’in kar-
şısında diz çöküp oturmuş: “Canımın sebebi, canım babam!
Deminden beri etrafı temaşa ediyordun. Amcama bakınca
çiçeğin yarıldı. Kahkaha attın. Dayıma bakınca gözün par-
ladı. El çalıp alkış tuttun. Biricik oğluna, bana bakınca da
yüzün karardı. Bir ağlama tutturdun. Bunların sebebi nedir?
Söyle bana. Bir kusurum olduysa başım kurban olsun sana!”
demiş.
    Uruz, sitemkâr konuşunca Kazan Bey, suçlanmış. Birden
yanakları allanmış: “Beri gel, hey! İlimin devleti, belimin
kuvveti canım oğul, beri gel! Kardeşim Kara Göne, dayım
Aruz Koca, baş kesip kan dökmüştür. Yerini yurdunu koru-
muştur. Ad kazanmıştır. Doksan tümen yiğit arasında seni
yay gibi iki büklüm görünce kaygılanıp üzüldüm. Yarın bir
gün Hakk’ın emri ile al kanatlı Azrail canımı alsa sen ne ey-
lersin? Yerimi yurdumu nasıl tutarsın? Daha yay çekip ok at-
madın. Düşman yüzü görmedin. Ben dünyadan gider olsam
tahtımı tacımı sana vermezler. Sonumu düşünürüm de ona
ağlarım.” Deyip iç çekmiş.


70 • DEDE KORKUT HİKÂYELERİ
    Uruz, babasının ellerini tutmuş: “Adı sanı yiğit babam!
Atalarımız, ‘Kız anadan görür sofra donatmayı. Oğlan baba-
dan görür at oynatmayı.’ dememiş mi? Bana kırılıp gücen-
meyesin. Sofra, sohbet dışında yanına mı varabildim? At oy-
natışını mı gördüm? Kılıç çalışını mı? Ben senden ne gördüm
ki ne öğreneyim?” demiş.
    Uruz’un sözleri Kazan Bey’in çok hoşuna gitmiş. Birden
yüzü gün gibi açılmış. Gözleri parlamış: “Beyler! Oğlum ne
akıllı laf etti. Şeker yemiş gibi çok tatlı söyledi. Siz yiyip iç-
menize devam edin. Ben de şu akıl küpü oğlumu alayım.
Yedi günlük ava çıkayım. Cığızlar’a, Ağlağan’a, Gökçedağ’a,
kâfir Kıpçak hududuna varayım. Ok attığım, kılıç çaldığım,
baş kestiğim yerleri göstereyim. Av avlayayım. Kuş kuşlaya-
yım. Yaban geyiği vurayım. Oğlum görüp öğrensin.” deyip
sofradan kalkmış. Yedi günlük azık hazırlatıp temiz yüzlü,
güzel giyimli üç yüz yiğit ile yürümüş. Uruz da kırk arkada-
şı, kan kardeşi ile atlanmış. Babasının yanı sıra kara dağlara
doğru ava çıkmış. Derelerden geçerek, soğuk sular içerek av
avlamışlar. Kuş kuşlamışlar. Yabanî geyik vurmuşlar. Kazan
Bey, oğluna at binmeyi, yay gerip ok atmayı göstermiş. Bir-
kaç gün sonra Gökçedağ’ın düzlüğüne varmışlar. Taze çimen
üstüne çadır kurup konmuşlar. Vurdukları av etinden yiyerek
yorgunluk atmaya çekilmişler.
    Meğer kâfirin biri bunları görmüş. Hemen Ak Saka
Kalesi’nin tekfuruna varmış: “Asilzadem, ne durursun? Se-
nin köpeğini havlatmayan, kedini miyavlatmayan Ulaş oğlu
Salur Kazan, oğlu Uruz ile burnumuzun dibinde yan gelmiş
yatıyor.” diye haber vermiş. Bu haber üzerine demir zırhlı


                                        DEDE KORKUT HİKÂYELERİ • 71
on altı bin kâfir atlanmış. Gökçedağ’a doğru dörtnala koş-
turmuş.
   Bir zaman sonra Oğuz beylerinden biri, Gökçedağ’ın ete-
ğinden kalkan bir toz kütlesi görmüş. Kazan Bey’e seslene-
rek, “Beyim, bu gün şanslı günümüzdeyiz. Bir bölük geyik,
tozu dumana katmış, üstümüze doğru geliyor. Hele şunlara
bakın!” deyip ellerini ovalamış. Kazan Bey, yerinden kalkıp
bayırdan aşağı bakmış: “Bu gelen, bilmiş olun, düşmandır.
Geyik olsa bir veya iki bölük toz kalkardı. Orada tam on altı
bölük toz var.” demiş. Yağız al atını çektirip binmiş.
   Biraz sonra toz dağılmış. Kâfirlerin miğferi güneş gibi
parlamış. Mızrağı yıldız gibi ışıldamış. Zırhının gürültüsü
deniz gibi çalkalanmış. Kara gövdeleri, kara atları orman gibi
kararmış. İp üzengili, keçe börklü, azgın dinli, kızgın dilli
kâfirler uzaktan görünmüş. Uruz, gelenleri görünce babası-
nın yanına varmış. Parmağı ile ileriyi işaret etmiş: “Babacı-
ğım! Şu gelenler kim ola?” demiş.
    Kazan Bey, “Kim olacak ay oğul! Kâfir düşmandır!” diye
cevap vermiş. Sanki o gün Uruz’un dilinin bağı çözülmüş:
“Babacığım, düşman diye kime derler? Kâfirlerle biz niye
düşmanız ki?” demiş. Kazan Bey, hazır sırası gelmiş iken an-
latmış: “Oğul! Malında, canında, namusunda gözü olan düş-
mandır. Ama bizim durup dururken kimseye düşmanlık etti-
ğimiz yok. Kara dinli kâfir, fırsatını bulunca malımızı almaya
gelir. Canımıza kast eder. Namusumuza el uzatmaya kalkar.
Bize durduk yere düşmanlık eyler. Çünkü bizi kendine düş-
man bellemiştir.” demiş. “Oğul! Kâfir düşman güzel yerde
rast geldi. Fakat sen bana kötü yerde ayak bağı oldun. Seni


72 • DEDE KORKUT HİKÂYELERİ
düşüneceğim diye rahat rahat vuruşup dövüşemem.” diye de
eklemiş. Uruz’un kırk arkadaşını alıp eve dönmesini istemiş.
    Uruz, babasına çok incinmiş: “Ünümü anla, sözümü din-
le baba! Beni ekmek düşmanı çocuk belleme. Kâfir düşman
sana kılıç çekince bana durmak olur mu? Babasına kalkan eli
kırmayan, hakikatli oğul olur mu? Büyük cins atımı oynat-
mazdım. Gün bu günmüş. Senin uğruna koşturayım. Ejder
sivrisi mızrağımı göstermezdim. Günü geldi. Senin yolunda
kâfirin göğsüne saplayayım. Kara çelik kılıcımı saklardım.
Madem kâfir düşman üzerimize geldi. Baş kesip kan döke-
yim senin için. Ölürsem de babamın yoluna öleyim! Bana
meydan ver.” demiş.
    Uruz, söyledikçe Kazan Bey duygulanmış. Ağlamaklı ol-
muş: “Ağzın, dilin için ölürüm oğul! Meğer sen ne arslan-
mışsın da haberim yokmuş. Yalnız o kâfirlerin attığını şa-
şırmayan okçusu olur. Hay demeden baş kesen cellâdı olur.
İnsan eti ile yahni pişiren aşçısı olur. O kâfirler senin varıp
savaşacağın düşman değil. Gelen kâfir benimdir. Ben varıp
savaşayım. Kılıç çalayım. Döne döne baş keseyim. Sen de
gör, öğren.” demiş. Kazan Bey, düşmanın iyice yaklaştığını
görünce attan inmiş. Uruz’a dönüp, “Gözümün nuru oğul!
Şimdi sen kırk kan kardeşini yanına al. Karşı yatan kara dağa
pusu kur. Düşmanın bir kısmı, ardımızdan dolanıp saldırma-
sın.” Deyip yürümüş. Arı sudan abdest almış. Ak alnını sec-
deye koyup iki rekât namaz kılmış. Allah’a el açıp dua etmiş.
Adı güzel Muhammed’e salâvat getirmiş. Kara dinli kâfirlere
göz karartmış.
    O zamanlar, oğul babaya karşı gelmezmiş. Baba sözü tut-
mayan oğula da kimse oğul demezmiş. Uruz, babasının sözünü

                                       DEDE KORKUT HİKÂYELERİ • 73
kırmamış. Kırk kan kardeşini, oyun arkadaşını alıp yüce dağ
başına varmış. Babasının dediği yerde mızrağını dikip dur-
muş.
    Biraz sonra kanlı bir savaş başlamış. Salur Kazan, kaz sü-
rüsüne giren şahin gibi kâfirlere saldırmış. Onun peşinden de
üç yüz yiğidinin her biri yıldırım gibi akmış. Şimşek gibi çak-
mış. Kâfirlere, döne döne kılıç çalmışlar. Mızrak saplamışlar.
Hele Kazan Bey, öyle güzel savaşıyormuş ki bir vuruşta kırk
kâfiri birden yere seriyormuş. Kazan oğlu Uruz Bey, babasına
baktıkça aşka gelmiş. Mızrağını uzatıp, “Bre, ne duruyoruz?
Biz, bir tek ekmek düşmanı mıyız? Beni seven peşimden gel-
sin!” deyip atını şaha kaldırmış. Kâfirlerin en güçlü yerine
saldırmış.
    Uruz, kara koç atı ile kâfire yıldırım gibi girmiş. Şimşek
gibi çakmış. Bir çalışta seksen sekiz baş kesmiş. Kan dökmüş.
Geniş dünyayı kâfirin başına dar etmiş. Azgın dinli kâfir bu-
nalınca kılıcı mızrağı atmış. Oka çıkmış. Uruz kırk arkadaşı ile
kâfirlerin ok yağmuruna tutulmuş. Uğursuz okun biri gelmiş,
yiğitler yiğidi Uruz’un atının göğsüne saplanmış. Kara koç at
dizlerinin üzerine yıkılıp oracıkta can vermiş. Bir anda kâfirler,
Uruz’un üzerine üşüşmüşler. Kırk yiğidi geri dönüp Uruz’un
uğruna çok savaşmış. Ama kalabalık karşısında fazla daya-
namamışlar. Kırkı birden şehit düşmüş. Gel gelelim, Kazan
Bey’in bunlardan hiç haberi olmamış.
    Kâfirler, birden üşüşüp Uruz’u tutmuşlar. Her biri bir
dalına yapışıp ellerini arkasından bağlamışlar. Boynuna kıl
sicim atıp at ardında sürümüşler. İllerine götürmüşler.




74 • DEDE KORKUT HİKÂYELERİ
     Kâfirler çekilince Kazan Bey arkalarından gitmemiş. Yi-
ğitleriyle dönüp oğlunu gönderdiği yere gelmiş. Bakmış ki
ortalıkta in cin top oynuyor. Ne oğlan var ne de kırk arka-
daşı. Kazan Bey, “Beyler, oğlan nereye gitmiş olabilir?” diye
sormuş. Sorduğuna soracağına da pişman olmuş. Biri çıkıp,
“Nereye gidecek Bey Kazan! Senin oğlun kuş yürekli korkak-
tır. Düşmanı görünce varıp anasının eteğinin altına saklan-
mıştır.” demiş. Salur Kazan, “Beyler, Allah bize hayırsız bir
oğul vermiş. Varıp onu anasının yanından alayım. Kılıç ile
doğrayayım. Altı parça edeyim. Götürüp altı yol ayrımına
bir parçasını bırakayım. Âleme ibret olsun. Bir daha kimse
dağ başında arkadaşını koyup kaçmasın!” demiş. Yağız al atı-
nı ökçelemiş. Derelerden sel gibi, tepelerden yel gibi geçmiş.
Yurduna gelmiş.
     Meğer servi boylu Burla Hatun, oğlunun ilk avını kutla-
mak için bir haftadır hazırlık görürmüş. Önceden geniş düz-
lüğe, yeşil çimenliğe büyük otağlar kurdurmuş. Attan aygır,
deveden buğra, koyundan koç kestirmiş. Çeşit çeşit yemekler
pişirtmiş. Soğuk şerbetler yaptırmış. Bol köpüklü ayranlar
yaydırmış. Keskin kımızlar sağdırmış. Altın kadehler, gümüş
sürahiler dizdirmiş. “Oğuz yiğitlerine iyi bir ziyafet çekeyim.”
demiş. Burla Hatun, Kazan Bey’in geldiğini duyunca hemen
kapıya çıkmış. Ama Salur Kazan, bir hışımla gelmiş. Selam
sabah vermeden, “Oğlun nerede?” deyip hiddetle bağırmış.
Burla Hatun, bütün bunlara bir mana vermemiş. Boşa koy-
muş dolmamış. Doluya koymuş almamış. Selamdan sabahtan
geçmiş. Ama Kazan Bey’in sorusuna takılıp kalmış. Sağına
bakmış, Uruz yok. Soluna bakmış, Uruz yok. Biricik oğlu-
nu göremeyince Burla Hatun’un bağrı sarsılmış. Kara çekik


                                       DEDE KORKUT HİKÂYELERİ • 75
gözlerinden yaş yürümüş. İki döküp bir söylemiş. Görelim,
hanım ne söylemiş:
   Ey Kazan, neler oldu böyle sana!
   Bir hiddetle, bir hışımla girdin yuvana.
   Gelmiş, Uruz’umun haberini benden sorarsın.
   Oğlun ile beraber av avlamaya sen gitmedin mi?
   Göğsü güzel, koca dağlara sen yetmedin mi?
   Gelmiş, Uruz’umun haberini benden sorarsın.
   Oğlumu yardan mı uçurdun, söyle bana?
   Derin denizlere, coşkun ırmaklara mı kaptırdın, söyle
bana?
   Hudut boylarında kara dinli kâfire mi aldırdın, söyle
bana?
   Oğlum ne etti, ne eyledi de böyle gazaba geldin?
   İki gittin, bir geldin, a Kazan, yavrum hani?
   Uruz’umun süt emdiği damarlarım yaman sızlar.
   Yalnız oğlum hakkında haber ver bana.
   Kara başım kurban olsun sana.
   Uzun boylu Burla Hatun daha nice söz söylemiş. Uruz’un
evde olmadığını öğrenince Kazan Bey’in içine bir kurt düş-
müş. Yüreğini türlü türlü kaygı bürümüş. Yalnız Burla
Hatun’a belli etmemiş. Hatta onu rahatlatmak için bir iki
söz söylemiş: “Ay güzelim, dur hele! Yağmur yağmadan git-
me sele! Oğlum yanımda olsa gelir, senden sorar mıydım?
Korkma. Kaygılanma. Çok güzel av avlıyordu. Yay gerip ok


76 • DEDE KORKUT HİKÂYELERİ
atıyordu. Bir ara yabani geyik peşine takıldı gitti. Demek ki
avın tadını aldı. Dağları kırıp geçirecek değil ya! Bugün yarın
çıkar, gelir.” deyip gözlerini kaçırmış. Burla Hatun, Kazan
Bey’e, “Ey Salur Kazan! Ancak, ‘Atım yorgun, ben yorgu-
num.’ demez de izinin üstüne döner gidersen oğlumun avda
olduğuna inanırım. Yoksa nafile!” demiş. Ağım ağım ağlama-
ya devam etmiş.
    Kazan Bey ağır usul, “Han kızı Burla Hatun! Bana yedi
gün mühlet ver. Uruz’um yerde ise çıkarayım. Gökte ise in-
direyim. Bulursam alır gelirim. Bulamazsam Allah verdi. Al-
lah aldı, neyleyim. O zaman seninle birlikte ben de feryat
figan eylerim.” demiş, izinin üstüne dönerek geldiği dağlara
yürümüş. Diğer yandan Burla Hatun’a duyurmadan Oğuz
yiğitlerine haber eylemiş: “Oğlum kâfir elinde esir! Doksan
tümen genç Oğuz arkamdan gelsin. Beyler bunu böyle bil-
sin.” demiş.
   Kazan Bey gecesini gündüzüne katarak kâfirle savaştığı
yere gelmiş. Meydanı bir uçtan diğer uca aramış. Bir yerde
Uruz’un büyük cins atı ile şehit düşen kırk arkadaşını gör-
müş. O an Kazan Bey’in aklı başından gitmiş. Nefesi göğsün-
den çekilmiş. Gözlerine kara perdeler inmiş. Boğazında bir
hıçkırık düğümlenmiş. Ağzının içi buz gibi olmuş. Sağlam
kemikleri toz gibi olmuş. Atından aşağı tulum gibi yığılıp
kalmış. Nihayet kendini toplayıp kırk kuzunun arasında
oğlunu aramış. Uruz’un altın kamçısını, çelik miğferini bul-
muş. Ama ne ölüsünden eser varmış ne de dirisinden. Kazan
Bey, Uruz’un hâlâ sağ fakat kâfir elinde esir olduğunu anla-
mış. Ancak oğlunun sağ olduğuna mı sevinsin; esir gittiğine
mi yansın, bilememiş. Kendi kendine kahredip kurtlar gibi

                                       DEDE KORKUT HİKÂYELERİ • 77
ulumuş. Gökler gibi haykırmış: “İhtiyarlık çağımda kâfire
aldırdığım oğul!” diye diye ağlayarak kâfirlerin ordugâhına
doğru at sürmüş.
    Kâfirler Uruz’u getirmişler. “Giren bassın, çıkan bassın.
Kazan oğlu Uruz, acı çeke çeke ölsün! Oğlunun, postalla-
rımızın altında öldüğünü duyunca Kazan’ın yüreğine iner.
Oğuzlara çifte ölüm olur. Bir taşla iki kuş vururuz.” diyerek
Uruz’u bir keçeye dolamışlar. Ordugâhlarının eşiğine yüzü-
koyun yatırmışlar. Ordugâhtan giren çıkan Uruz’u çiğneyip
geçmeye başlamış. Bu sırada Beylerbeyi Salur Kazan yetişmiş.
Kâfirin üzerine at sürmüş. Kâfirler Kazan’ın yalnız geldiğini
görünce alkış tutmuşlar: “Kendi ayaklarıyla gelen Kazan’ı da
tutalım. Kollarını arkasına kıvırıp bağlayalım. Oğlu ile çap-
razlama yatıralım. Önce babasına, sonra oğluna basıp geçe-
lim. Kazan’ın kökünü kurutalım.” demişler.
    Bin kâfir atlanmış. Kazan Bey’in üzerine üşüşmüş. Alp-
lar alpı, kahramanlar kahramanı, bahadırlar bahadırı Salur
Kazan, deve gibi bağırmış. Boğa gibi böğürmüş. Arslan gibi
kükremiş. Şimşek gibi çakmış. Yıldırım gibi akmış. Kılıcını
sıyırıp tek başına kara dinli kâfirin üzerine atılmış. Bir müd-
det kâfir arasında rüzgâr gibi esmiş. Döne döne kılıç çalıp
baş kesmiş. Beş yüz kâfirin kara kanını yeryüzüne akıtmış.
Kâfirleri tam bastıracağı sıra iki bin, üç bin, dört bin kâfir
daha üstüne yüklenmiş. Kazan Bey, bir anda karınca yuvası-
nın ortasında kalmış buğday tanesine dönmüş.
    Kul sıkışmayınca Hızır yetişmez derler. Kavga kokusunu
alan Oğuz yiğitleri bir bir yetişmiş. Görelim hanım, kimler
yetişmiş:


78 • DEDE KORKUT HİKÂYELERİ
   Kara dere ağzında doğan, kara boğa derisi beşiğinin ör-
tüsü olan, öfkesi tutunca dağı taşı kül eyleyen, kara bıyığını
ensesinin yedi yerinde düğümleyen, yiğitler ejderhası, Kazan
Bey’in kardeşi Kara Göne dörtnala yetişmiş. “Anam oğlu,
babam oğlu ağam Kazan! Çal kılıcını, ben geldim.” demiş.
Kâfirin sağ kanadına kıran gibi girmiş.
   Bunun ardınca görelim, kimler yetişmiş:
    Demirkapı Derbent’ini basıp alan, mızrağının ucunda
er böğürten, Kazan gibi pehlivanı tutunca yere vuran Kıyan
Selçuk oğlu Deli Dündar yetişmiş: “Çal kılıcını beyim Ka-
zan! Yetiştim!” demiş. Kâfirin sol kanadına tırpan gibi girmiş.
   Bunun ardınca görelim kimler yetişmiş:
   Parasar’ın Bayburt Kalesi’nden fırlayıp uçan, kudretli
Oğuzların imrenileni, Kazan Bey’in en çok güvendiği, boz
aygırlı Beyrek dörtnala yetişmiş: “Çal kılıcını ağam Kazan!
Ulaştım!” demiş. Kâfir düşmanın ardını çevirmiş.
   Bunların ardınca daha kimler yetişmiş:
    Bin kavmin başı Döger yetişmiş. Onun ardınca Büğ-
düz başı Emen yetişmiş. Onun ardınca Kazan Bey’in dayısı
ihtiyarlar başı Aruz Koca yetişmiş. Saymakla tükenmez. İç
Oğuz, Dış Oğuz beyleri hep gelmiş. Bey hanımı, han kızı
boyu uzun Burla Hatun, kırk kız ile yetişmiş. Gelen meyda-
na girmiş. Kâfirlerin üzerine atılmış. O gün ciğerinde mertlik
olanlar meydana çıkmış. Namertler girecek delik gözetmiş.
O gün kıyamet gibi bir savaş olmuş. Meydan boydan boya
baş olmuş. Derelerde tepelerde kâfirin köküne kıran girmiş.
Kaçanın ardından gitmemişler. Aman dileyene vurmamışlar.



                                       DEDE KORKUT HİKÂYELERİ • 79
    Salur Kazan merkeze, tekfurun üzerine varmış. Tekfur,
korkudan havale geçirmiş. Kazan Bey’in kılıcının altında ödü
patlayıp ölmüş. Erkek arslan, arslan da; dişi arslan, arslan de-
ğil mi? Kâfirin kara tuğunu servi boylu Burla Hatun, kılıç
çalıp düşürmüş. Varıp oğlunu kurtarmış. Bağrına basıp saçı-
nı başını koklamış. Oğlunu düştüğü yerden tutup kaldırmış.
Artık Uruz’un sızlar yeri sızlamaz olmuş. Ağrıyan yeri ağrı-
maz olmuş. Kâfir elinden kurtulunca gövdesine yedi dağın
dinçliği gelmiş. Yüreğine yedi denizin coşkusu gelmiş. Göz-
lerine şeker yiyen çocukların neşesi gelmiş. Bu arada Beyler-
beyi Salur Kazan gelmiş. Oğlunu kucaklayıp koklamış. Baba
oğul sevinçten ağlaşmışlar. Salur Kazan, “Oğul, oğul, ay oğul!
Artık ölsem de gam değil. Sen varken gözüm arkada kalmaz.
Yerime yurduma yaban uğramaz.” demiş. Oğluna bin iltifatı
birden eylemiş.
    Oğuz yiğitleri, Akçe Kale Sürmeli’ye gelmişler. Kazan
Bey, burada kırk büyük otağ kurdurmuş. Yedi gün, yedi gece
ziyafet vermiş. Oğlunun başı için, kırk evli kul ile kırk cariye
azat etmiş. Kahraman yiğitlere, il, ülke vermiş. Altın gümüş
dağıtmış. Elbise kaftan bağışlamış. Dedem Korkut gelerek
neşeli havalar çalmış. Uruz’un esir düştüğü bu Oğuznâme’yi
düzmüş. Salur Kazan’ın marifetini, yiğitliğini, cömertliğini
övüp anlatmış. Sonra beş kelime dua kılmış:
   Hani dediğim beyler!
   Dünya benim diyenler!
   Ecel aldı, yer gizledi.
   Fani dünya kime kaldı?



80 • DEDE KORKUT HİKÂYELERİ
   Gelimli gidimli dünya,
   Son ucu ölümlü dünya!
    Güvendiğin dağlara kar yağmasın. Dağ gibi sağlam yiğit-
lerin yıkılmasın. Kaba gölgeli ağacın kesilmesin. Taşkın akan
tatlı suların kurumasın. Kadir Mevla, kimseyi namerde muh-
taç eylemesin. Kardeş ayarındaki ak boz atın koşarken sen-
delemesin. Dost yapılı kılıcın kavgada çentilmesin. Allah’tan
ümidin kesilmesin. Son nefeste Allah arı imandan ayırmasın.
Huzurunda dua kıldık. Allah, duamızı kabul eylesin. Güna-
hımızı adı güzel Muhammed’in yüzü suyu hürmetine bağış-
lasın. Hanım hey…




                                     DEDE KORKUT HİKÂYELERİ • 81
                   DUHA KOCA OĞLU
                  DELİ DUMRUL BOYU




O     ğuz ülkesinde Deli Dumrul adında kuvvetli bir yiğit
      varmış. Yalnız kuvvetini işte güçte değil de gider, nere-
de bir adam görse onda sınarmış. Başlıya baş eğdirmedikçe,
dizliye diz çöktürmedikçe rahat etmezmiş. Sürekli nam şan
peşinde koştuğu için önüne gelene benlik satarmış. Meydan
okurmuş: “Benden daha deli, benden daha kuvvetli varsa çı-
kıp gelsin! Şuracıkta boyunun ölçüsünü alıvereyim!” dermiş.
    İşi deliliğe vuran Deli Dumrul’un o civarda kavga etme-
diği kimse kalmamış. Artık bunun huyunu suyunu bilenler
yolunu yolağını değiştirmeye başlamışlar. Gün gelmiş, Deli
Dumrul, bir bahaneyle kavga edecek kimse bulamaz olmuş.
Bunun üzerine, “Gideyim, altı yol ağzına, kuru çay üstüne bir
köprü yaptırayım. Nasılsa kimse kuru çay üstündeki köprü-
den geçmez. Ben de bunu kavga sebebi sayar, geleni geçeni alt
ederim. Yiğitliğim, bahadırlığım Rum’a, Şam’a kadar yürür.”
demiş. Göç yolu üstündeki kuru bir çaya Sırat Köprü’sü gibi
bir köprü yaptırmış. Geçenden otuz üç akçe, geçmeyenden
döve döve kırk akçe alır olmuş.
   Bir gün köprünün yakınına bir oba konmuş. Bu obadan
bir feryat yükselmiş. Kimi, “Oğul!” diye bağrını dövüyor,


                                                            • 83
kimi de, “Kardeş!” diye saçını yoluyormuş. Bunların feryadı
gitmiş, Deli Dumrul’un kulağına kadar varmış. Deli Dum-
rul, her neredeyse çıkıp gelmiş. Obanın başında bitmiş: “Bre
densizler! Kanınıza mı susadınız! Ne diye bağırır durursu-
nuz? Beni güzellik uykumdan uyandırdınız. Şimdi başınızı
vurayım da bir daha kimseyi rahatsız etmeyesiniz.” deyip kı-
lıcını çekmiş.
    Yaşlı başlı, güngörmüş biri Deli Dumrul’un karşısına va-
rıp, “Ne diye kızarsın bey! Obamızın gözdesi iyi huylu, temiz
soylu bir yiğidimiz vardı. O öldü. Ağlayıp inlemeyelim de ne
eyleyelim?” demiş. Bunun üzerine Deli Dumrul biraz durul-
muş. Sonra yine hiddeti tutarak, “Bre, yiğidinizi kim öldür-
dü? Burada benden başka kim can alır ki!” demiş. Adam da,
“Hakk’ın emri ile al kanatlı Azrail geldi. Yiğidimizin canını
alıp gitti.” demiş. Deli Dumrul, bir anda köpürmüş: “Be hey,
Azrail kim ki can alıyor!” diyerek yüzünü göğe dönüp haykır-
mış: “Ya Kadir Tanrı! Varlığının, birliğinin hakkı için Azrail’i
karşıma çıkar. Onu öldüreyim ki bir daha kimsenin canını
almasın!” demiş. Sürüp gitmiş.
   Deli Dumrul’un sözleri Allah’a hoş gelmemiş. Azrail’e,
“Var git, varlığıma birliğime dil uzatan şu delinin gözüne bir
görün. Göğsünü hırlat. Canını al!” diye emreylemiş.
    Deli Dumrul, kırk çavuşlu otağında kırk yiğidi ile yiyip
içerken ansızın Azrail gelmiş. Deli Dumrul’un gözüne gö-
rünmüş. O an Deli’nin gözleri görmez olmuş. Dizleri tut-
maz olmuş. Yüreği korkudan kuş gibi çırpınmış. Ağzının içi
buz gibi, kemikleri toz gibi olmuş. Deli Dumrul, söylemiş.



84 • DEDE KORKUT HİKÂYELERİ
Görelim, hanım ne söylemiş: “Bre, ne heybetli ihtiyarsın! Ka-
pıcılar seni görmedi. Çavuşlar sesini duymadı. Seni görünce
dünya âlem başıma dar geldi. Bre, sakalcığı akça koca! Bre,
gözleri kör ihtiyar! Bre, kimsin, necisin? Söyle bana! Kazam
belam dokunur şimdi sana!” demiş.
    Azrail, Deli Dumrul’un acizliğine bakıp, “Seni ne dedi-
ğini bilmez serseri! Gözlerimi niye beğenmezsin? Gözü mavi
kızların, gelinlerin canını çok aldım. Aksakalımla ne diye eğ-
lenirsin? Kara sakallı, ak sakallı yiğitlerin canını çok aldım.
Sakalımın ağarmasının sebebi budur. Al kanatlı Azrail kar-
şıma çıksa da onu öldürsem derdin. Şimdi senin de canını
almaya geldim. Canını bana verecek misin, yoksa benimle de
savaşacak mısın?” demiş.
   Deli Dumrul, “Bre, al kanatlı Azrail sen misin yoksa?”
deyince Azrail, “Evet, benim.” demiş. Deli Dumrul bunu
duyunca, “Kapıcılar, kapıyı kapatın!” diye bağırmış. Ama
Deli Dumrul’un dediğinden ne kapıcılar bir şey anlamış ne
çavuşlar ne de yiyip içtiği kırk yiğidi. Kapıcılar beylerinin
sözüne itaat edip kapıyı kapatmışlar. Deli Dumrul, Azrail’e,
“Ben seni geniş yerde isterdim ama dar yerde elime geçtin.
Seni öldüreyim de iyi huylu yiğidin canını elinden kurtara-
yım!” demiş. Kılıcını sıyırıp Azrail’e saldırmış. Ama Azrail bir
güvercin oluvermiş. Pencereden uçup gitmiş. Deli Dumrul,
Azrail’in gittiğini görünce bir kahkaha atmış. Adamlarına
dönerek, “Gördünüz mü, Azrail’in gözünü nasıl korkuttum?
Geniş kapıyı bırakıp dar pencereden kaçtı. Kuş olsa da ben
onu doğanıma aldırmadan bırakır mıyım?” deyip atına atla-
dığı gibi Azrail’in peşine düşmüş.


                                       DEDE KORKUT HİKÂYELERİ • 85
    Deli Dumrul, kır bayır demeden bir zaman avlanmış.
Ok yetirdiğine ok atmış. Yetiremediğini doğanına aldırmış.
Gördüğü güvercinleri, kumruları, üveyikleri hep avlamış.
Gün ikindiye dönünce de atını çevirip evinin yolunu tut-
muş. Birkaç adım gitmiş ki al kanatlı Azrail geliverip bu sefer
de atının gözüne görünmüş. Rahvan giden at, bir anda şaha
kalkmış. Deli’yi kaldırdığı gibi yere vurmuş. Azrail de o sani-
ye gelip Deli Dumrul’un göğsüne oturmuş. Deli’nin nefesini
kesmeye, göğsünü hırlatmaya başlamış. Bu anda Deli Dum-
rul söylemiş. Görelim hanım, ne söylemiş:
   Bre Azrail aman!
   Tanrı’nın birliğine yoktur gümân.
   Ben seni böyle bilmezdim.
   Gizlice can aldığını duymazdım.
   Daha beyliğe, yiğitliğe doymadım.
   Azrail aman!
   Tanrı’nın birliğine yoktur gümân
   Alma canımı, Azrail medet!
   Deli Dumrul, yalvarıp yakarınca Azrail dile gelmiş: “Be
hey kendini bilmez deli! Ne diye bana yalvarırsın? Allah’a
yalvarsana! Benim elimde ne var? Ben de emir kuluyum.”
demiş. Deli Dumrul, “Madem, canı veren de alan da Allah,
o zaman göğsümden in. Allah ile aramdan çekil. Ben Allah’a
yalvarayım!” demiş. Deli Dumrul söylemiş. Görelim hanım,
ne söylemiş:




86 • DEDE KORKUT HİKÂYELERİ
   Yücelerden yücesin.
   Kimse bilmez nicesin.
   Güzel Allah!
   Nice cahiller seni gökte arar, yerde ister.
   Oysa sen müminlerin gönlündesin.
   Daim duran Cebbar Allah!
   Baki kalan Settar Allah!
   Canımı alacaksan sen al!
   Azrail’e bırakma!
   Deli Dumrul’un can u gönülden yalvarması Allah’a hoş
gelmiş. Cenabı Hakk, Azrail’e, “Canının yerine can bulsun.
Onu affedeyim.” diye nida eylemiş. Azrail, gökten gelen ha-
beri Deli Dumrul’a vermiş. Deli Dumrul, bu haberle sevin-
miş, aklına hemen anasıyla babası gelmiş. Bir yandan yürü-
müş, diğer yandan söylenmiş: “Anamın babamın birer ayağı
mezarda. İkisi de birbirinden ihtiyar. Nasılsa birinden biri
canını benim yerime verir.” Diyerek babasının yanına var-
mış. Başına ne gelmiş ise tek tek anlatmış: “İzzetli babam!
Senden bir can dilerim, verir misin? Yoksa ‘Oğul, oğul!’ diye
ağlar mısın?” demiş. Babası Deli Dumrul’a söylemiş. Göre-
lim, ne söylemiş:
   Ay oğul, ey oğul, canım ciğerim oğul!
   Doğduğunda dokuz buğrayı kurban ettiğim oğul!
   Altın pencereli evimin direği oğul!
   Kızımın gelinimin çiçeği oğul!
   Karşıdaki kara dağım gerek ise Azrail’e yayla olsun.

                                       DEDE KORKUT HİKÂYELERİ • 87
   Soğuk pınarlarım gerek ise Azrail’e sebil olsun.
   Şahbaz cins atlarım gerek ise Azrail’e beygir olsun.
   Uzun boyunlu develerim gerek ise Azrail’e katar olsun.
   Akça karaca koyunum gerek ise Azrail’e kurban olsun.
   Altın, gümüş, para gerek ise Azrail’e harçlık olsun.
   Ama dünya şirin, can tatlı!
   Canıma kıyamam.
   Babadan ileri ana var!
   Git, ondan iste.
   Deli Dumrul, sürüp anasının yanına gelmiş. Başından ge-
çenleri bir bir anlatmış. “Canım anam! Canıma karşılık bir
can verir misin? Yoksa ‘Oğul, oğul!’ diye ağlar mısın? Kırk
gün karalar bağlar mısın?” demiş. Anası Deli Dumrul’a söy-
lemiş. Görelim, ne söylemiş:
   Ay oğul, ey oğul, izzetli oğul!
   Dokuz ay karnımda götürdüğüm oğul!
   Onuncu ayında dünyaya getirdiğim oğul!
   Ak sütümü emzirdiğim, omuzumda gezdirdiğim oğul!
   Vara, zalimlerin elinde tutula idin,
   Kırk katlı zindanlara atıla idin!
   Altın gümüş gücü ile seni kurtara idim.
   Yaman kişiye çatmışsın, elim sana yetmez!
   Dünya şirin, can tatlı!
   Canıma kıyamam.
   Bunu böyle bil!

88 • DEDE KORKUT HİKÂYELERİ
    Deli Dumrul, baba ana kapısından eli boş dönünce bütün
ümidini yitirmiş. Azrail’in yanına varıp, “Bre, Azrail aman!
Allah’ın birliğine yoktur gümân! Canıma karşılık kimseden
bir can bulamadım. Ama bana biraz daha mühlet ver. El kızı
bir hasretlim ile gözümün nuru iki yavrucağım var. Onları
dünya gözü ile son bir defa göreyim de canımı ondan sonra
al.” demiş. Azrail razı olmuş.
    İkisi yan yana çıkıp ev gelmiş. Deli Dumrul, karısına varıp
başına gelenleri tek tek anlatmış: “Aykız!” demiş. “Ben dünya-
dan gider oldum. Malım mülküm sana helalolsun. Oğullarım
sana emanet. Onlara el sillesi vurdurma. Babalarını hayırsız
bildirme. Gözün kimi tutar, gönlün kimi severse ona var. İki
oğlancığımı yetim bırakma!” demiş.
   Aykız’ın iki gözü, iki pınar olmuş. Ciğerciği yanar olmuş.
Burada Deli Dumrul’a söylemiş. Görelim hanım, ne söylemiş:
   Göz açınca gördüğüm, gönül verip sevdiğim!
   Yüksek dağlarında sensiz yaylar isem dağlar mezarım olsun.
   Soğuk sularından sensiz içersem kanım sular gibi aksın.
   Altınını gümüşünü harcarsam kefen param olsun.
   Şahbaz cins atlarına binersem tabutum olsun.
   Senden sonra bir yiğidi sevip sarar isem engerek yılanı
olsun.
   Aman arslanım aman, muhannetmiş anan baban!
   Bir canda ne var da kıyamamışlar?
   Arş şahit olsun, Kürsi şahit olsun!
   Yer şahit olsun, gök şahit olsun!


                                         DEDE KORKUT HİKÂYELERİ • 89
   Kadir Allah şahit olsun!
   Benim canım senin canına kurban olsun!
    Aykız, kocasına kıyamamış. Onun yerine can vermeye
razı olmuş. Azrail, Aykız’ın canını almaya gelince Deli Dum-
rul, ellerini açıp Allah’a yalvarmaya başlamış.
   Deli Dumrul söylemiş. Görelim, hanım ne söylemiş:
   Yücelerden yücesin!
   Kimse bilmez nicesin!
   Güzel Allah!
   Çok cahiller seni gökte arar, yerde ister.
   Oysa sen müminlerin gönlündesin.
   Daim duran Cebbar Allah!
   Ulu yollar üzerine imaretler yaptırayım senin için.
   Aç görürsem doyurayım senin için.
   Çıplak görürsem giydireyim senin için.
   Alacaksan ikimizin canını birlikte al!
   Almayacaksan ikimizi birlikte bırak!
   Keremi çok Kadir Allah!
   Deli Dumrul, daha çok söyleyip çok yalvarmış. Sözleri de
Allah’a hoş gelmiş. Allah u teâlâ, o an Azrail’e nida eylemiş:
“O kulumun canını bağışladım. Üstüne yüz kırk yıl ömür
verdim. Var git, babasıyla anasının can al.” demiş.
    Hakk’ın emri vâki olmuş. Azrail, Deli Dumrul’un, baba-
sıyla anasının canını almış. Deli Dumrul da Aykız ile birlikte
yüz kırk yıl yaşamış. Can yoldaşlığı etmiş. Dedem Korkut


90 • DEDE KORKUT HİKÂYELERİ
gelerek boy boylamış, soy soylamış: “Bu boy Deli Dumrul’un
olsun. Benden sonra ozanlar çalıp söylesin. Ak alınlı cömert
erenler dinlesin.” demiş. Güvendiğin dağlara kar yağmasın.
Meyveli, ulu ağaçların kesilmesin. Yazın güzün akan tatlı su-
yun kurumasın. Kadir Allah seni namerde muhtaç eyleme-
sin. Huzurunda dua ettik, kabul olsun. Hanım hey…




                                     DEDE KORKUT HİKÂYELERİ • 91
                  KANGLI KOCA OĞLU
                   KAN TURALI BOYU




O      ğuz ülkesinde Kanglı Koca adında gürbüz bir adam
       varmış. Kanglı Koca’nın kendisi gibi gürbüz bir de ye-
tişkin oğlu varmış. Adına da Kan Turalı derlermiş. Kan Tura-
lı, boylu poslu, alımlı çalımlı, kaplan duruşlu, kartal bakışlı,
yakışıklı bir yiğitmiş. Yüzünü gören kızlar aşk derdinden erir-
miş. Kan Turalı’nın baktığı kızların ise aklı başından gider-
miş. Oğuzlarda iki kişi yüzünü peçe ile gizlermiş. Biri Bay
Büre oğlu Bamsı Beyrek, diğeri de Kanglı Koca oğlu Kan Tu-
ralı. Bamsı Beyrek’i alan almış, satan başından savmış. Ama
Kan Turalı hâlâ bekâr gezermiş.
    Kanglı Koca, bir gün dostları ile yiyip içerken; “A dostlar!
Allah sıralı ölüm verdi! Önce doğan önce gitti. Babam öldü.
Ben kaldım. Onun yerini yurdunu tuttum. Bugün, yarın ben
de ölürüm. Oğlum kalır. Tabiî bundan iyisi de olmaz!” deyip
bir nefes almış. Sonra oğluna dönüp, “Ay oğul! Bari gözüm
görür, elim tutarken gel seni evlendireyim! Hazır, canım sağ
iken mürüvvetini göreyim.” demiş.
   Kan Turalı, babasının sözüne bıyık altından gülmüş: “İyi
de baba! Bana layık kızı nerden bulacaksın?” demiş. Kanglı
Koca, bir kahkaha atıp, “Bak sen! Kendini bu kadar ağırdan
satma oğul! Nasıl bir kız istiyorsun, hele, de bakalım!” demiş.

                                                             • 93
    Kan Turalı, “Baba, öyle bir kız isterim ki ben kalkmadan
o kalkmış olmalı. Ben atıma binmeden o binmiş olmalı. Ben
kanlı kâfir üstüne varmadan o varmış olmalı. Baş kesip bana
getirmeli.” demiş. Kanglı Koca, “Bre oğul! Sen kız istemez,
bir yiğit, bir bahadır istermişsin. Herhâlde hanım gölgesinde
yiyip içip yatmak niyetindesin!” deyip oğluna takılmış. Ama
Kan Turalı, bu sözleri üstüne bile almamış: “Ne yani baba? İş
bilmez, aş bilmez cici bici bir kız mı alayım? Yüzüne bakarak
karın mı doyurayım? Öyle mi? Kusura bakma, baba! Güzel-
lik karın doyurmaz ki...” deyince Kanglı Koca, “Peki oğul,
peki! Evleneceğin kızı beğenmek senden. Çeyizini dizmek
benden.” demiş.
    Yaya gözüyle at, ergen gözüyle avrat alınmaz. Kan Turalı,
atına binip kız aramaya çıkmış. Bir zaman sağda solda gezin-
miş. Nihayet çekilip geri eve gelmiş. Oflaya puflaya babasının
yanına varmış: “Yıkılsın şu Oğuz illeri baba! Bana münasip
bir kız yok!” demiş. Kanglı Koca, oğlunun sırtını sıvazlayıp,
“Oğul! Kız dediğin çakıl taşı mı? Evden çıkar çıkmaz bulasın!
Öyle sabah varıp öğlen gelmekle kız bulunmaz. Senin dedi-
ğin kızı bulmak için demir çarık, demir asa yollara düşmek
gerek. Sen mala mülke sahip ol. Ben varıp gideyim. Sana bir
kız bulayım.” demiş. Kanglı Koca, yanına kırk aksakal alıp
sevine kıvana oğluna kız aramaya çıkmış. Kırk bir ihtiyar İç
Oğuzları gezmiş. Kan Turalı’nın istediği gibi bir kız bulama-
mışlar. Dış Oğuzları gezmişler. Boş dönmüşler. Oradan geze
geze kâfir Kıpçak yurdu Trabzon’a varmışlar.
    Trabzon Beyi’nin bir kızı varmış. Adına da Selcen Hatun
derlermiş. Selcen Hatun, çok güzel bir kızmış. Güzelliğinin yanı
sıra yiğit ve bahadırmış. Bir at binişi varmış; rüzgâr, fırtınaya

94 • DEDE KORKUT HİKÂYELERİ
dönse arkasından yetişemez, yarı yolda nefesi kesilirmiş. Bir
yay gerer, iki başlı ok atarmış. Attığı ok yere düşmez, uçar gi-
der, dünyanın çevresinde dolanır dururmuş. Hele kılıç çalışı,
mızrak vuruşu ise görülmeye değermiş.
    Selcen Hatun, serpilip büyüyünce isteklisi de günden
güne çoğalmış. Trabzon Beyi, kızına sevdalanan yiğitlerden
başını alamayınca üç azgın hayvan beslemiş: “Her kim bu üç
azmanı yenerse kızımı ona veririm.” demiş. Azgın hayvanlar-
dan biri, tepe gibi bir kara boğa imiş. Elmas mızrağa benzer
boynuzları varmış. Kara, sert taşa vursa taşı delermiş. İkin-
cisi, sıra dağ gibi bir sarı buğra imiş. Koca ağzı, iri dişleriyle
demiri ısırsa koparıp atarmış. Üçüncüsü de deniz gibi karşı
konulmaz bir boz arslanmış. Dişlerini bilmem ama pençesini
bir yiyen, bir daha iflah olmazmış.
     Gün gün Trabzon civarındaki bey oğulları Selcen Hatun’u
istemeye gelmişler. Mal mülk hazine bağışlamışlar. Ama kı-
zın babası, “Kızımı, beslediğim üç azgın hayvanı alt eden
alır.” deyip er meydanını göstermiş. Böylece otuz iki bey
oğlu, sıra ile meydana çıkmış. Ama hiçbiri kara boğayı bile
yenememiş. Hepsi kara boğanın elmas mızrak gibi boynuzu
altında delik deşik olmuşlar. Kırk aksakal ile Kanglı Koca,
bey oğullarının akıbetinin üzerine gelmiş. Her biri, Selcen
Hatun’u görüp beğenmiş. Hünerini duyup inanmış. Yalnız,
üç azmanın korkusundan hiçbiri çıkıp da, “Kan Turalı’nın is-
tediği kızı bulduk!” diyememiş. Buruk bir hâlde dönmüşler,
yurtlarına gelmişler.
   Kan Turalı, babasını yarı yolda karşılamış. Attan inmesini
beklemeden ellerine sarılmış: “Ne yaptın baba? Bana münasip


                                        DEDE KORKUT HİKÂYELERİ • 95
kız bulabildin mi?” diye heyecanla sormuş. Kanglı Koca,
derin bir nefes alıp yanındaki ihtiyarlara bakmış: “Buldum
oğul, buldum! Ama o kızı almak kolay değil!” demiş. Kan
Turalı, babasının ellerine asılarak, “Ne isterler baba? Altın
mı, gümüş mü; at mı, deve mi?” demiş. Kanglı Koca, “Yok
oğul! Malda mülkte gözleri yok! Hünerli yiğit isterler.” diye
cevap vermiş. Orada gördüklerini, duyduklarını bir bir an-
latmış. En son, “Oğul, bu iş çok çetindir. Adamı canıyla im-
tihan ediyorlar. Bunu ne ben anlattım ne sen dinledin. Bu
işten vazgeçelim. Başka yere bakalım.” demiş.
    Kan Turalı, “Baba! Ben bunu duyarım da durur muyum?
El gün başıma kakmaz mı? Kan Turalı, korktu diye yüzüme
vurmaz mı?” deyip kestirip atmış. Nihayet anasının babası-
nın ellerini öpüp kırk yiğidiyle yola çıkmış. Az gitmişler, uz
gitmişler. Dere tepe düz gitmişler. Dolambaçlı yollardan ge-
celeyin akmışlar. Balçığa bataklığa kum döşeyip yürümüşler.
Yılan işlemeyen ormanları ateş gibi aşmışlar. Coşkun akan
ırmakları at üstünde geçmişler. Oğuz ellerini çok geride bıra-
kıp kâfir Kıpçak yurduna varmışlar. Gökyüzüyle boy ölçüşen
Trabzon Kalesi’nin önüne gelince çadır kurup konmuşlar.
Kan Turalı, huzuruna kabulü için Trabzon Beyi’ne adam
göndermiş.
    Bir gün sonra büyük bir meydan açılmış. Büyüğünden
küçüğüne bütün Trabzon ahalisi birikmiş. Bunların çevre-
since yüzlerce asker dizilmiş. Borular çalınmış. Davullar dö-
vülmüş. Bu ağırlamadan sonra Trabzon Beyi, gelip tahtına
kurulmuş. Onun yanı sıra Trabzon’un ileri gelen beyleri yer-
lerini almışlar. Bunların ardınca Selcen Hatun, kırk cariyesi


96 • DEDE KORKUT HİKÂYELERİ
ile meydanın başındaki köşküne geçmiş. Herkes yerine otu-
runca borular susmuş. Davullar dinmiş. Trabzon Beyi, Kan
Turalı ile kırk yiğidini huzuruna kabul etmiş.
    Kan Turalı, el bağlayıp huzura gelmiş. Baş eğip selam
vermiş. Trabzon Beyi selamını almış. Kan Turalı’ya ipek halı
üstünde yer göstermiş. Önüne yiyecekler, içecekler getirtmiş.
İzzet ü ikramda bulunmuş. Kan Turalı yiyip içerken Trabzon
Beyi, “Yiğit, hayırdır, niye geldin?” demiş. Kan Turalı, yerin-
den doğruluvermiş. Sallana sallana yürüyüp Bey’in karşısın-
da el bağlamış: “Yol vermez dağlarını aşmaya geldim. Coşkun
akan deli sularını geçmeye geldim. Dar eteğine, geniş koltu-
ğuna sığınmaya geldim. Allah’ın emri, Peygamber’in kavli ile
kızını almaya geldim.” demiş.
    Bey, sağına soluna bakınmış. Dudaklarını büzdürüp ba-
şını yukarı aşağı sallamış: “Bu yiğidin sözü çevik! Bakalım,
hüneri de var mı?” deyip gülümsemiş. Kan Turalı’ya er mey-
danını göstermiş. Sarı elbiseli Selcen Hatun, kırk kırmızılı
kız arasından papatya gibi bakıyormuş. Kan Turalı varıp er
meydanına çıkmış. “Üzerinde silah namına bir şey kalma-
sın.” demişler. Kılıcını, sadağını, yayını, mızrağını; miğferi-
ni, kolçaklarını, dizliklerini sıyırıp kenara bırakmış. Peçesini
açıp üstünü başını çıkarmış. Kan Turalı’nın cemali ortaya çı-
kınca Selcen Hatun çarpılıvermiş. Dizlerinin bağı çözülmüş.
Eli ayağı birbirine dolaşmış. Bir anda kara sevdaya tutulmuş.
Yanındaki kızlara, “Hakk teâlâ, babamın gönlüne merhamet
verse de başlık kesip beni şu yiğide verse.” demiş. Bu sıra bo-
rular öttürülmüş. Davullar dövülmüş. Üç adam bir yanda,
üç adam diğer yanda zincirlerle azgın boğayı getirmiş. Kan


                                       DEDE KORKUT HİKÂYELERİ • 97
Turalı’nın karşısına çıkarmışlar. Adamlardan biri, “Hey, yiğit
bu işten vazgeç. Sonra yazık olur!” diye bağırmış. Ama Kan
Turalı, “Bre, ne diyorsun sen? Hiç mi geyik avlamadım san-
ki? Babamın evinde hiç mi inek sağılırken görmedim? Boğa
dediğin kara inek buzağısı değil mi? Bırak gelsin!” demiş.
    Adamlar, zincirini alıp azgın boğayı bırakmışlar. Kara
boğa, elmas mızrak gibi boynuzlarını uzatarak hışımla Kan
Turalı’nın üzerine gelmiş. Bunu görünce Selcen Hatun’un
yüreği ağzına gelmiş. Korkudan hop oturup hop kalkmış.
Kara boğa, Kan Turalı’nın böğrünü ortalayıp saldırmış. Kan
Turalı, eline kara bir taş alıp boğanın alnının ortasına öyle
bir indirmiş ki bin batmanlık kara boğa gerisin geri gitmiş.
Arka ayaklarının üzerine yıkılıp kalmış. Bir zaman sonra tek-
rar ayağa kalkmış. Acı acı böğürmüş. Derin derin solumuş.
Başını sağa sola sallayıp yerleri deşelemiş. Tozu dumana kat-
mış. Sürüp bir daha gelmiş. Kan Turalı, bu sefer yumruğunu
boğanın alnına dayamış. Bir uçtan diğer uca bütün meydanı
dolandırmış. Kara boğanın iki küreğinin arası bembeyaz kö-
pük bağlamış. O kadar çekişmişler de ne boğa alt edebilmiş
ne de Kan Turalı. “Yıkılacak dama destek verirler. Ben niye
boğaya destek oluyorum.” deyip kara boğanın alnından sa-
vuşmuş. Kara boğa, direği alınmış dam gibi tepesinin üstü-
ne yıkılmış. Kan Turalı, boğanın üzerine çökmüş. İki eliyle
boğazını sıkıp atmış. Kara boğanın kalın derisini kol vurup
tulum çıkarmış. Götürüp Trabzon Beyi’nin önüne bırakmış:
“Yarın sabah kızı bana veresin.” demiş.
   Meydandan bir alkış kopmuş. Selcen Hatun da sevinç-
ten havaya uçmuş. Ama hevesi kursağında kalmış. Selcen


98 • DEDE KORKUT HİKÂYELERİ
Hatun’un amcasıyla ağabeyi, Bey’in kulağına eğilip, “Dur
hele! Kızı hemen verme. Canavarların sultanı arslandır. Onu
da yensin. Ondan sonra düşünürüz.” demişler. Borular öt-
türülmüş. Davullar dövülmüş. Daha teri kurumadan Kan
Turalı’ya er meydanı gösterilmiş. Beş adam bir yanda, beş
adam diğer yanda zincirlerle boz arslanı getirmiş. Az evvelki
adam Kan Turalı’nın yanına sokulup, “Boğayı yendim diye
sevinme. Boğa et yemez. Yol yakınken bu işten vazgeç. Arsla-
na diri diri yem olma!” demiş.
    Kan Turalı, “Bre kâfir! Yiğide korku vermek ayıp değil
midir? Çobanlarımızın ardından giden hiç mi köpek görme-
dim? Senin arslan dediğin ala köpek eniği değil mi? Bırak
gelsin.” deyip bir nara atmış. Boz arslan kükreyip gelmiş.
Meydanı uçtan uca inletmiş. Selcen Hatun’un yüreği kuş
gibi çırpınmış. Konacak bir dal aramış. Herkes nefesini tut-
muş. Olacakları korkuyla seyretmeye başlamış. Kan Turalı,
yere eğilip avucuna kum doldurmuş. Allah’a sığınıp adı güzel
Muhammed’e salâvat getirmiş.
   Boz arslan, saldırıp gelmiş. Selcen Hatun gözlerini kapat-
mış. Kan Turalı, arslanın önünden savuşurken avucundaki
kumu canavarın gözüne serpmiş.
    Arslan neye uğradığını anlamamış. Gözlerine kum dolun-
ca aydınlık dünyası kararmış. Koca dünya başına dar gelmiş.
Nereye gideceğini, ne edeceğini bilememiş. Kan Turalı, sıçra-
yıp arslana binmiş. Yelesinden sarılarak onu meydan boyun-
ca koşturmuş. İnim inim inletmiş. Ağım ağım ağlatmış. Boz
arslan, göz acısından sağ pençesini sağ gözüne, sol pençesini
sol gözüne sallamış ki iki yüzünü birden paramparça etmiş.


                                     DEDE KORKUT HİKÂYELERİ • 99
Zavallı, kendi pençeleriyle can vermiş. Kan Turalı, arslanı
kuyruğundan sürüyüp götürmüş. Trabzon Beyi’nin önüne
bırakmış: “Bey baba, kızını bana ver!” demiş.
   Meydan baştan başa gümbürdemiş. Alkış seslerinden yer
yerinden oynamış. Selcen Hatun’un sevinçten etekleri zil
çalmış. Trabzon Beyi, “Kızı getirin verin. Bu yiğidi gözüm
gördü. Gönlüm sevdi. İster dursun, ister gitsin.” demiş ya!
Yine kardeşi ile oğlu araya girmiş: “Azgın hayvanların başı
buğradır. Onunla da oyununu görelim. Buğrayı yenerse kızı
verelim.” demiş. Bey, vazgeçmiş.
    Kan Turalı’nın buğra ile de dövüşmesini istemiş. Kan Tu-
ralı, onca yorgunluktan sonra tekrar meydana çıkmış. Altı
adam bir yanda, altı adam diğer yanda zincirlerle azgın buğ-
rayı getirmiş. Evvelki adam, “Yiğit, aklın varsa durma kaç.
Bu deve arslana benzemez. Ayağından kurtulsan, ağzından
kurtulamazsın.” demiş. Kan Turalı, “Bre, deve dediğin ne ki!
Onda akıl olsa eşeğin ardına düşüp gitmez. Daha çocukken
bile az mı deveye bindim. Bırak gelsin.” demiş. Ağzı köpüklü
kızgın buğra lap lap gelmiş. Dişlerini gösterip dudaklarını
oynatmış. Eğri boynunu Kan Turalı’ya doğru uzatarak hışım-
la saldırmış.
   Kan Turalı, buğranın altından girmiş. Üstüne çıkmış.
Hörgücüne yapışarak sırtına binmiş. Selcen Hatun’un önün-
den bir tur geçmiş. Kızgın buğra, Kan Turalı’yı sırtından at-
mak için hop hop hoplamış. Zıp zıp zıplamış. Eğri boynunu
geriye çevirip onu ısırmaya çalışmış. O sıra bir gaflet ile Kan
Turalı yere düşmüş. Bunu görünce meydan ayağa kalkmış.
Selcen Hatun ellerini dizine vurup, “Gitti gül gibi yiğit.” diye


100 • DEDE KORKUT HİKÂYELERİ
ahuvah çekmiş. Gizli gizli ağlamış. Kızgın buğra bir daha sal-
dırmış. Kan Turalı, düştüğü yerden kalkıp Kadir Mevla’ya
sığınmış. Adı güzel Muhammed’e salâvat getirmiş. Kendisi-
ni ısırmaya çalışan buğranın burun deliklerine parmaklarını
sokmuş. Hızla asılarak buğranın eğri boynunu dört bacağının
arasından geçirmiş. Kuyruğunu boynuna dolayıp kör düğüm
atmış. Koca buğrayı top gibi yusyuvarlak etmiş. Daha sonra
bir tekme atıp buğrayı Trabzon Beyi’nin önüne düşürmüş.
    Trabzon Beyi, “Vallahi, bu yiğidi gözüm gördü. Gönlüm
sevdi. Kızımı ona verdim gitti.” demiş. Bir gün sonra kırk
yerde, kırk büyük otağ kurdurmuş. Bir de süslü püslü gelin
odası hazırlatmış. Sazlı sözlü, yemeli içmeli büyük bir dü-
ğün yaptırmış. Evli evine, köylü köyüne dağılınca Kan Tu-
ralı, Trabzon Beyi’nin huzuruna varmış: “Anam ile babam
gelinlerini duvağı ile görmeden ben gerdeğe girmem.” demiş.
Oğuz ülkesine dönmek için müsaade istemiş. Acelece yü-
künü dengini tutmuş. Selcen Hatun’u da alıp yola çıkmış.
Devesini bağırtarak, atını kişneterek, sabah akşam demeden
yedi gün, yedi gece yol gitmiş. Bir kuşluk vakti kâfir Kıpçak
hududundan çıkarak Oğuz boylarına gelmişler. Bir de bak-
mışlar ki derin göllerde kuğular yüzüyor. Etrafında sülünler
geziyor. Soğuk pınar başlarından keklikler uçuşuyor. Gidip
tatlı meyveli ağaçlara konuyor. Çayır çimen burcu burcu ko-
kuyor. Selcen Hatun burayı görünce çok beğenmiş: “Biraz
konalım. Yorgunluk atalım.” demiş. Kan Turalı, kırk yiğidini
babasına müjdeci göndermiş. Sonra da göle karşı çadır kurup
iki yavuklu yiyip içmeye başlamış.
   Oğuzların başına ne kaza gelirse uykudan gelirmiş. Kan
Turalı, yiyip içtikten sonra olduğu yere yatmış. Bir anda ela

                                     DEDE KORKUT HİKÂYELERİ • 101
gözlerini uyku bürümüş. Selcen Hatun, yiğidinin uyuduğu-
nu görünce, “Dağ başı tekin olmaz.” Diye kalkmış. Zırhını
giyinmiş. Kolçağını geçirmiş. Dizliğini bağlamış. Miğferini
takmış. Kılıç kuşanıp at binmiş. Yüksekçe bir tepeye çıkarak
mızrağını yere dikip beklemeye başlamış.
    Meğer Trabzon Beyi pişman olmuş: “Üç zavallı hayvancı-
ğı öldürdü diye biricik kızımı aldı gitti.” deyip deyip ağlamış.
Acı acı inlemiş. Bunun üzerine kızın kardeşiyle amcası derhal
demir zırhlı, beş yüz kâfir seçerek Kan Turalı’nın arkasına
düşmüşler. Kuğuların yüzdüğü, sülünleri gezdiği, kekliklerin
uçuştuğu, iki aşığın çadır kurup konduğu yere doğru dörtna-
la çıkagelmişler. Selcen Hatun, demir zırhlı kâfirleri görünce
koşturup varmış. Kan Turalı’ya söylemiş, görelim hanım, ne
söylemiş: “Bre yiğidim! Kendini ana kucağında mı sandın,
baba ocağında mı? Uzandığın toprağı yar mı belledin de başı-
nı yerden kaldırmazsın? Uyan yiğit uyan düşman basmadan,
dik başını birden bire kesmeden, aramızda deli poyraz esme-
den uyan yiğit uyan, kâfir geliyor!” demiş.
    Kan Turalı, Selcen Hatun’u at üstünde görünce sıçrayıp
kalkmış: “Ne oldu güzelim!” demiş. Selcen Hatun, “Yiğidim,
üzerine düşman geliyor. Uyarmak benden, dövüşüp hüner
göstermek senden.” demiş. Kan Turalı, “Demek maksadımız
Hakk katında hâsıl oldu. Kâfire karşı da hünerimizi göste-
relim, tam olsun!” deyip arı sudan abdest almış. Adı güzel
Muhammed’e salâvat getirmiş. At binmiş. Kılıç kuşanmış.
Yürümüş. Yel gibi esmiş. Sel gibi akmış. Kâfire karşı at koş-
turmuş.
   Kan Turalı, bir anda gözden kaybolmuş. Selcen Hatun
da al atını kanatlandırmış. Onun ardı sıra gitmiş. Bir nefeste

102 • DEDE KORKUT HİKÂYELERİ
Kan Turalı’ya yetişmiş. Kan Turalı, Selcen Hatun’u yanı ba-
şında görünce, “Başımın börkü, sırtımın kürkü! Sen nereye?
Başına bir iş gelir sonra! Geri dön. Gelen düşman benim-
dir.” demiş. Selcen Hatun, gülümseyerek, “Aman yiğidim!
Baş esen olduktan sonra börk mü bulunmaz? Sen sağ ol da
binlerce Selcen sana kurban olsun. Bu gelen kâfir çok kâfir!
Savaşalım, dövüşelim. Ölen ölür. Sağ kalan çadıra gelsin.” de-
yip hızla gitmiş.
   Kâfirlerle bir tepede karşılaşmışlar. İki yavuklu kâfir içine
kaz sürüsüne giren şahin gibi dalmış. Sağlı sollu kılıç çalıp
bir zaman güzel savaş eylemişler. Kâfirler, bunalınca ikiye
bölünmüş. Bir kısmı Selcen Hatun’un etrafını çevirmiş. Bir
kısmı da Kan Turalı’nın. Çeke çeke, dövüşe vuruşa Selcen
Hatun düz ovaya inmiş. Önündeki düşmana dünyayı dar
etmiş. Aman dileyeni öldürmemiş. Kaçanı kovalamamış.
Büyük zafer kazanıp doğru çadıra gelmiş. Ama epey zaman
geçtiği hâlde Kan Turalı gelmemiş. Selcen Hatun, yürüyüp
yüksek bir yere çıkmış. Dört bir yanı gözetlemiş. Bir derenin
üstünde kargaların, kuzgunların dolaştığını görünce yıldırım
gibi oraya akmış.
    Meğer kâfir, kılıçla baş edemeyince oka girmiş. Kan
Turalı’yı ok yağmuruna tutmuş. Uğursuzun kör okunun biri
gelip atına saplanmış. At yıkılmış. Biri de Kan Turalı’nın göz
kapağını çizip atmış. Hızlı kanı damarından boşanıp gözle-
rine dolmuş. Bir anda aydınlık dünyası karanlık olmuş. Fır-
satı ganimet bilen kâfirler, Kan Turalı’nın başına üşüşmüşler.
Ama Kan Turalı, kılıç çalıp kâfirleri yanına yaklaştırmamış.
Bu sırada Selcen Hatun yetişip, kâfirlere kıran gibi girmiş.


                                      DEDE KORKUT HİKÂYELERİ • 103
Bir vurmuş. On kâfir düşürmüş. Bir daha vurmuş. Otuz
kâfir düşürmüş. Kalan kâfirleri de çil yavrusu gibi dağıtmış.
Yiğidini kurtarmış. Kan Turalı’yı terkisine alıp çadıra getir-
miş. Gözlerindeki kanı temizlemiş.
    Kan Turalı, gözü açılınca, “Bana bak Selcen! Babamın ak
otağına vardığında Oğuzların ela gözlü kızları gelinleri topla-
nıp gelir. Her biri bir destan anlatır. Söz dönüp dolaşıp sana
gelince sen de kalkar: ‘Kan Turalı, kâfir elinde perişan oldu.
Kâfirleri dağıtarak Kan Turalı’yı atımın terkisine alıp çıktım.’
diye övünürsen öldürürüm seni. Bilmiş ol.” demiş. Selcen
Hatun, Kan Turalı’nın neler hissettiğini anlamış. Yiğidinin
ellerini tutarak lafın dişisini konuşmuş: “Bey yiğidim! Övü-
nürse erkek övünsün! Arslandır! Övünmekle kadın erkek
olmaz. Sen rahat ol!” demiş. İki yavuklu birbirine sarılmış.
Güzel güzel anlaşmış. Toparlanıp evlerine varmışlar.
    Kanglı Koca, oğlu ile gelinini yarı yolda karşılamış. Ye-
şil çimene, geniş düze doksan başlı otağ diktirmiş. Attan
aygır, deveden buğra, koyundan koç kestirmiş. Erkek cinsi
besili mallardan birer sürü kırdırmış. Türlü yemekler yaptır-
mış. Soğuk içecekler hazırlatmış. İç Oğuzlara, Dış Oğuzlara
okuntu göndermiş. Yemeli içmeli bir düğün dernek kurmuş.
Yedi gün, yedi gece kudretli Oğuz beylerini ağırlamış.
   Kan Turalı, gelin odasına girmiş.Muradına ermiş.
   O gün Dedem Korkut gelip neşeli havalar çalmış. Boy
boylamış. Soy soylamış. Gazilerin başına nelerin geldiğini
anlatmış.




104 • DEDE KORKUT HİKÂYELERİ
   Hani dediğim beyler,
   Dünya benim diyenler?
   Ecel aldı, yer gizledi.
   Fani dünya kime kaldı?
   Gelimli gidimli dünya!
   Son ucu ölümlü dünya!
   Ecel geldiğinde Allah, imandan ayırmasın. Kadir Mevla,
kimseyi namerde muhtaç eylemesin. Âmin diyenlerin Allah
yüzüne baksın. Her ne günahınız varsa adı güzel Muhammed
Mustafa’ya bağışlasın. Hanım hey…




                                  DEDE KORKUT HİKÂYELERİ • 105
                  KAZILIK KOCA OĞLU
                    YEGENEK BOYU




O     ğuz hanı Bayındır Han’ın Kazılık Koca adında bir veziri
      varmış. Kazılık Koca akıllı, faziletli, cesur bir vezirmiş.
Aklı, fikri sayesinde her işin üstesinden gelirmiş. Oğuzların
her ne müşkülü olursa tereyağından kıl çeker gibi halleder-
miş. Bayındır Han, bu akıllı vezirinin hizmetini çok beğenir-
miş. Yeri, zamanı geldikçe ondan iltifatını eksik etmezmiş.
    Günlerden bir gün Bayındır Han divanı toplamış. Hanlık
otağını yeşil düze, taze çimen üstüne kurdurmuş. Ala savan-
larla gölgelikler çektirmiş. Binbir yere ipek halılar döşetmiş.
Attan aygır, deveden buğra, koyundan koç kestirmiş. Erkek
cinsi besili mallardan birer sürü kırdırmış. Kavurmalar, ke-
baplar, pilavlar yaptırmış. Ekşi tatlı şerbetler hazırlatmış.
Yağlı yoğurtlardan ayranlar yaydırmış. Keskin kımızlar sağ-
dırmış. Meyveler, çerezler getirtmiş. Altın kadehler, gümüş
sürahiler dizdirmiş. Kudretli Oğuz beylerine büyük toy, bü-
yük ziyafet vermiş.
    Oğuz gazileri Bayındır Han’ın divanına gelirken kâfir
elindeki kırk kalenin anahtarını hediye getirmişler. Bayındır
Han, gazilere gönül okşayıcı güzel sözler söylemiş. Her birine
ayrı ayrı iltifat eylemiş. Birbirinden kıymetli hediyeler dağıtmış.


                                                               • 107
Dedem Korkut o gün neşeli havalar çalmış. Gazilerin boyla-
rını anlatmış. Güzel huylarını methetmiş. Korkut Ata, Oğuz
gazilerinin kahramanlık boylarını anlattıkça Kazılık Koca
coşmuş. Bayındır Han’a dönüp, “Han’ım! Kâfir üstüne sen-
den akın dilerim. Bana meydan ver!” demiş.
    Bayındır Han, “Bre Kazılık Koca! Makamını mı beğen-
mezsin? Yoksa bizden mi uzaklaşmak dilersin? Sen de pekâlâ
bilirsin ki gazilerin kılıçla aldığını akılla korumak gerek!”
diye sitemle karışık cevap vermiş. Ama Kazılık Koca, Bayın-
dır Han’ın sitemini duymamış bile! Hatta, bırakın makamı
mevkii, gözünün önüne hamile karısı dahi gelmemiş: “Aman
Han’ım! O nasıl söz? Sizden uzaklaşmak güneşten kaçmak
olur. Sayenizde insanlarımın arasında ay gibi parladım. Dün-
ya makamlarının en büyüğüne geldim. Sen bana meydan ver.
Ölürsek şehit, kalırsak gazi… Bundan daha büyük devlet mi
var?” demiş. Bayındır Han, daha fazla ısrar etmemiş: “Mey-
dan senin. İstediğin kişileri yanına al, istediğin yana git.” De-
yip icazet vermiş.
    Kazılık Koca, kendisi gibi at binen, kılıç kuşanan yiğit-
leri yanına almış. Her ne hazırlığı varsa tek tek görüp yola
çıkmış. Az gitmişler, uz gitmişler. Dere tepe düz gitmişler.
Yokuşlarda ter dökerek, inişlerde tırnak sökerek altı ay, bir
de güz gitmişler. Günlerden bir gün Karadeniz sahilindeki
Düzmürd Kalesi’nin önlerine gelmişler. Burada yüklerini
çözmüş, çadır kurmuşlar. Düzmürd Kalesi’nin Arşın oğlu
Direk adında bir tekfuru varmış. Bu kâfirin altmış arşın boyu
varmış. Türlü türlü huyu varmış. Üç metrelik kolu ile altmış
batman gürz sallarmış. Çok sert yay çekermiş. Bir çekişte üç
oku birden atarmış.


108 • DEDE KORKUT HİKÂYELERİ
    Kazılık Koca, göçünü çözer çözmez Düzmürd Kalesi’ne
saldırmış. Karşısına çıkan kâfirlere kan kusturmuş. Bir kılıçta
kırkının kellesini birden uçurmuş. Düzmürd Kalesi’ni kâfir
kanı basınca Arşın oğlu Direk Tekfur, meydana çıkıp Oğuz-
lardan er dilemiş. Kazılık Koca, yel gibi yetişmiş. Sakırga gibi
yapışmış. Sıçradığı ile kâfirin ensesine kılıç çalışı bir olmuş.
Ama timsah derili kâfire kılıç işlememiş.
    Sıra Arşın oğlu Direk adlı kâfire gelmiş. Altmış batmanlık
gürzü ile Kazılık Koca’ya yukarıdan aşağı bir kere vurmuş.
Başka da vurmamış. Kazılık Koca’nın demir kalkanı teneke
gibi ezilmiş. Altmış batmanlık gürz gelip kafasına dokun-
muş. Yediği darbe ile iki burnundan birden düdük gibi kan
yürümüş. Geniş dünya başına dar gelmiş. Gözleri kararıp
yere yığılmış. Kâfirler, Kazılık Koca’yı ayağından sürüyüp
götürmüşler. Kırk kapılı bir zindana atmışlar. Kazılık Koca,
esir alınınca yiğitleri tek tek meydana girmiş. Yalnız Arşın
oğlu Direk Tekfur’un karşısında çoğu şehit düşmüş. Kalanlar
da kaçıp canını zor kurtarmışlar.
   At ayağı çabuk, ozan dili çevik olur. Kazılık Koca, esir
iken bir oğlu doğmuş. Oğlana Yegenek demişler. Yegenek bü-
yümüş, on beş yaşına girmiş.
    Günlerden bir gün Yegenek, beyler ile otururken Kara
Göne oğlu Budak ile tartışmış. Laf söz uzayıp kavgaya var-
mış. Yegenek, “Erkeksen çık karşıma! Seni er meydanında
görelim!” demiş. Kara Budak ise, “Kötü horoz gibi kendi
çöplüğünde meydan okuma! Er meydanına adam dilersen
git de Düzmürd Kalesi’nden babanı kurtar. Ondan sonra
karşıma gel!” demiş. Meğer Yegenek babasını öldü diye


                                      DEDE KORKUT HİKÂYELERİ • 109
bilirmiş. Babasının sağ olduğunu öğrenince Bayındır Han’ın
huzuruna çıkmış: “Ben babamın öldüğünü sanırdım. Şimdi
duydum ki babam kâfir kalesinde tutsakmış. Devletli başın
için Han’ım medet! Bana asker ver de babamın esir olduğu
kaleye gideyim. Kaleyi alıp babamı kurtarayım.” demiş.
  Bayındır Han, yirmi dört sancak beyine buyruk yollamış.
Hepsini Yegenek’in emrine vermiş.
    Yegenek’in Emen adında bir dayısı varmış. Güçlü kuv-
vetli, sağlam yapılı bir yiğitmiş. Yola çıktığında yol yetmez-
miş. Meydana girdiği zaman meydan titrermiş. Yiğitleri yedi
bayırın kurdu gibi dört bir yanı sararmış. Bir yay gerer, ok
atarmış. Yedi kişi yayının kirişini yerinden oynatamazmış.
Alplar alpı, yiğitler yiğidi Emen, Düzmürd Kalesi’ne altı kere
saldırmış. Ama kaleyi alamamış. Emen, yeğeni Yegenek’in o
kaleye gittiğini duyunca koşturup gelmiş: “Bre yeğenim! Yedi
bayıra adam yığdım. Sert yayımı, keskin kılıcımı elime aldım.
Düzmürd Kalesi’ne altı kere akın ettim. Kâfir üzerine at tep-
tim. Ama hiçbirinde Arşın oğlu Direk tekfuru geçemedim.
Bu gücüm kuvvetimle ben yenemediysem sen o cılız hâlinle
onu nasıl yeneceksin? Gel, bu işten vazgeç. Kâfir elinde peri-
şan olursun!” demiş.
   Yegenek, “Dayı, can dayım! Yiğide korku vermek ayıp
olur. Senin yedi bayıra saldığın adamların dürüst değildi.
Beş kuruşluk ulûfeci idi hepsi. Sen şan şöhret, ganimet için
o kaleye saldırdın. Ben ise Allah’a sığınıp babamı kurtarmaya
gidiyorum. Şanda, şöhrette, ganimette gözüm yok. Beni yo-
lumdan çevirme, bırak!” demiş.
   Yegenek, yirmi dört sancak beyi ile Düzmürd Kalesi’ne
doğru yola çıkmış. Sel gibi akmışlar. Şimşek gibi çakmışlar.

110 • DEDE KORKUT HİKÂYELERİ
Bir solukta Karadeniz kıyısına inmişler. Düzmürd Kalesi’nin
önlerine gelmişler. Yüklerini çözmüş, çadırlarını kurmuşlar.
Kâfirler, Oğuzların geldiklerini görünce alay alay saf tutmuşlar.
Borular öttürülmüş. Davulbazlar dövülmüş. Karşılıklı cenk
havaları çalınmış. Oğuz yiğitlerinin karşısına Arşın oğlu Direk
Tekfur çıkıp Oğuzlardan er dilemiş.
    Evvela Demir Derbent’te bey olan, kargı dalı mızrağının
ucunda er böğürten, kâfir içine dalınca kimsin diye sorma-
yan, Kıyan Selçuk oğlu Deli Dündar, ileri çıkmış. Altmış
tutam mızrağını koltuğunun altına kıstırmış. Direk Tekfur’a
doğru at koşturmuş. Karşı karşıya geldiklerinde, “Şu kâfirin
göğsünü deleyim!” diye mızrağını Direk Tekfur’a doğru dürt-
müş. Ama Direk Tekfur, Deli Dündar’ın mızrağını elinden
çekiverip almış. Altmış batmanlık gürzünü yukarıdan aşağı-
ya, Deli Dündar’ın kafasına indirmiş. Geniş dünyayı başına
dar getirmiş. İki burnundan birden düdük gibi kan yürümüş.
Gözleri kararıp içi bulanmış. Ne yöne gittiğini bilmeden atını
döndürüp gitmiş.
   Arşın oğlu Direk Tekfur bir er daha dilemiş.
    Aygır gözlü, yavuz bakışlı, elli yedi kalenin kilidini alan
Eyilik Koca oğlu Dölek Evren, meydana dalıvermiş. Altı
kanatlı gürzünü eline alıp Arşın oğlu Direk Tekfur’a karşı
at sürmüş. Aşağıdan yukarıya doğru kâfire yaman vurmuş.
Ama kayaya yel değmiş gibi kâfir, oralı bile olmamış. Dölek
Evren, tekrar at döndürüp Direk Tekfur’a doğru koşturmuş.
Altı kanatlı gürzünü bir daha kaldırıp kâfire vurmak istemiş.
Ama Direk Tekfur, Dölek Evren’in gürzünü kıvırıverip elinden
almış. Altmış batmanlık gürzü ile yukarıdan aşağıya kafasına


                                       DEDE KORKUT HİKÂYELERİ • 111
vurmuş. Dölek Evren’in miğferi kafasına yapışmış. Burun
deliklerinden kan yürümüş. Koca dünya başına dar gelmiş.
Nereye gittiğini bilmeden atını çevirip gitmiş.
    Yirmi dört sancak beyi kâfirin elinde perişan olmuş. Ka-
zılık Koca oğlu Yegenek, o taptaze yiğitçik, Allah’a sığınarak
söylemiş. Görelim hanım, ne söylemiş:
   Yücelerden yücesin!
   Kimse bilmez nicesin!
   Ya aziz Allah!
   Anadan doğmadın.
   Babadan olmadın.
   Kimsenin rızkını yemedin.
   Çünkü rızkı veren sensin.
   El açıp aman dileyene zorluk göstermedin.
   Zoru kolay ediverdin.
   Kamu âlemde birsin.
   Sen Allah u Samet’sin.
   Vurduğunu ulutmayan ulu Tanrı!
   Bastığını belli etmeyen belli Tanrı!
   Sevdiğini güzelliğe kavuşturan güzel Tanrı!
   Sevmediğini kahreden Kahhar Tanrı!
   Birliğine sığındım, Rabbim!
   Kadir Allah, medet senden!
   Kara dinli kâfire kılıç çektim.
   İşimi sen kolay eyle!


112 • DEDE KORKUT HİKÂYELERİ
   Yegenek, yirmi dört sancak beyinden sonra kâfire karşı at
sürmüş. Rüzgâr gibi yetişmiş. Sakırga gibi yapışmış. Kâfirin
omzuna bir kılıç vurmuş. Kılıcı, kâfirin zırhını doğrayıp at-
mış. Omuzuna altıparmak derinliğinde oturmuş. Kâfirin
kara kanı şorlamış. Zırhının, çizmelerinin içine dolmuş.
Kâfirin kara başı bulanmış. Koca dünya başına dar gelmiş.
Gözleri kararıp aklı başından gitmiş. Kâfir dönüp kaleye
kaçmış. Yegenek, arkasından at sürmüş. Yetiştiği yerde onu
öldürmüş.
    Arşın oğlu Direk Tekfur ölünce kâfirler korkudan deh-
şete düşmüşler. Hemen Kazılık Koca’yı serbest bırakmışlar.
Teslim bayrağını çekmişler. Düzmürd Kalesi’nin anahtarını
getirip Yegenek’e vermişler.
  Kazılık Koca gelmiş. Bu yiğidin oğlancığı olduğunu bil-
meden söylemiş. Görelim hanım, ne söylemiş:
   Ben gelirken develerim gebe idi.
   Buğra mı, tülü mü doğurdu?
   Onu bilsem.
   Kınalı koyunlarım gebe idi.
   Koç mu, koyun mu doğurdu?
   Onu bilsem.
   Ela gözlü güzel karım gebe idi.
   Erkek mi, kız mı doğurdu?
   Onu bilsem.
   Bre bey yiğidim bir haber ver bana!
   Yaradan’ın aşkına!


                                      DEDE KORKUT HİKÂYELERİ • 113
   Yegenek, babasına söylemiş. Görelim hanım, ne söylemiş:
   Sen gidince develerin doğurdu.
   Her biri buğra oldu.
   Kınalı koyunların doğurdu.
   Eğri boynuzlu koç oldu.
   Ela gözlü güzel karın doğurdu.
   Bu arslan oldu.
    Yegenek, babasına kendisini tanıtmış. İki hasretli dünya
gözü ile birbirini görmüş. Gizli bir yere çekilip birbirlerine
sarılmışlar. Koklaşıp ağlaşmışlar. Allah’a şükretmişler.
    Kazılık Koca oğlu ile görüştükten sonra öteki beylerle de
hasretlik gidermiş. Oğuz yiğitleri Düzmürd Kalesi’nin kili-
sesini yıkmışlar. Yerine mescit yapmışlar. Allah için hutbe
okutmuşlar. Dönmüşler, evlerine gelmişler.
    Dedem Korkut gelip neşeli havalar çalmış. Yegenek’in bo-
yunu anlatmış. Yiğitliğini söylemiş. Onu övmüş. Daha sonra
dua etmiş: Güvendiğin dağlara kar yağmasın. Arkana aldığın
büyük dağların yıkılmasın. Kaba gölgeli ağacın kesilmesin.
Aksakallı babanın mekânı cennet olsun. Ak perçemli annenin
yeri Fatma Ana yanı olsun. Son nefeste Allah, temiz imandan
ayırmasın. Günahınızı adı güzel Muhammed’in yüzü suyu
hürmetine bağışlasın. Hanım hey…




114 • DEDE KORKUT HİKÂYELERİ
            ARUZ KOCA OĞLU BASAT İLE
                 TEPEGÖZ BOYU




 D     ış Oğuzların Aruz Koca adında bir beyi varmış. Aruz
       Koca’nın, arslan parçası iki de oğlu varmış. Büyüğüne
Kıyan Selçuk derlermiş. Küçüğü ise daha adı konmamış, apa-
lak topalak üç günlük bir bebekmiş.
    Bir gece, el gün uykuda iken Dış Oğuzlara baskın olmuş.
Her otağı yüz, beş yüz kâfir birden tırtıl gibi dalamış. Gece-
nin bir yarısı, can pazarı kurulmuş. Herkes can derdiyle kaçı-
şırken Aruz Koca’nın üç günlük oğlancığı anasının sırtından
kayıp düşmüş. O kargaşada kaybedilmiş. Kâfirler gittikten
sonra bebeği çok aramışlar. Ama bir türlü bulamamışlar.
   Ölüsü olan bir gün ağlar. Delisi olan her gün ağlar. Be-
beklerinin kaybedilmesi üzerine Aruz Koca’nın evinde her
gün, her gece bir ağıt kopmuş. Derken üç, dört, beş yıl geç-
miş. Bebeğin acısı biraz küllenmiş. Günlerden bir gün Aruz
Koca’nın at çobanı telaşla gelmiş: “Beyim, sazlıktan adama
benzer bir arslan çıkar. Arslan dedimse eli, yüzü tıpa tıp adam
ama dört ayak üstünde yürür. Arslan gibi kükrer. Atlarımızı
tutup kanını emer. Ne idüğünü ben bilemedim. Bir de sen
baksan!” diye haber vermiş. Bunu duyunca Aruz Koca’nın
gözleri parlamış: “Bu benim gece baskında kaybolan oğlum


                                                           • 115
olmasın sakın!” demiş. Derhâl Dış Oğuz beylerini toplayıp
doğru sazlığa varmış. İz sürüp arslan yuvasını bulmuş.
    At çobanının gördükleri doğruymuş. Arslan yavrularının
arasında bir insan evladı yaşarmış. Meğer bu Aruz Koca’nın
kaybolan oğluymuş. Oğlanı düştüğü gece bir arslan bulmuş.
Götürüp yuvasına koymuş. Sütünden emzirmiş. Yavruları ile
beraber besleyip büyütmüş. Oğlan günden güne adama ben-
zer bir arslan olmuş. Beylerin birkaçı varıp arslanı tutmuş.
Aruz Koca da oğlanı kucaklayıp almış. Doğruca yurduna
getirmiş. Attan aygır, deveden buğra, koyunda koç kurban
etmiş. İç Oğuzlara, Dış Oğuzlara ziyafet çekmiş. Açları do-
yurmuş. Çıplakları giydirmiş. Kaybolan oğlunu bulduğu için
yedi gün, yedi gece şölen vermiş.
   Günler, yıllar sonra Aruz Koca’nın evinin havası değişmiş.
Otağı ocağı yeniden şenlenmiş. Kızının gelinin yüzü güler
olmuş. Ağılda koyunu kuzusu oynaşır olmuş. Ama bu şenlik,
bu esenlik uzun sürmemiş. Oğlan, kaçar kaçar gider, arslan
yuvasına sığınırmış. Aruz Koca, ne kadar tutmuş, geri getir-
miş ise de oğlan bir türlü insan arasına karışmamış. Anasının
babasının yanında durmamış. Sonunda Dedem Korkut’a ha-
ber etmişler.
   Dedem Korkut çıkagelmiş. Gitmiş, oğlanı arslanın al-
tından almış. Baba ocağına getirmiş. Tertemiz hamam ettir-
miş. Aklandırıp paklandırmış. Yemeyi içmeyi, insanca otu-
rup kalkmayı göstermiş. İnsan dilini bilmeyen oğlanı dizine
oturtmuş. Bir keramet ile oğlana dil öğretmiş. Konuşmayı,
dinlemeyi öğretmiş. İyilikten, güzellikten, faziletten bahset-
miş. Hatır gönül işlerinden haber vermiş. Oğlan artık söz


116 • DEDE KORKUT HİKÂYELERİ
dinler bir arslan olunca Dedem Korkut, “Yavrucuğum sen
insanoğlu insansın! Güzel atlara binecek, iyi huylu yiğitler ile
arkadaşlık edeceksin. Büyük kardeşinin adı Kıyan Selçuk’tur.
Senin adın da Basat olsun. Adını ben verdim. Yaşını Allah
versin.” deyip hayır dua etmiş. O günden sonra Basat, ana
baba sözü dinleyen güzel bir yiğit olmuş.
    Ay batmış, gün dolanmış. Oğuzların yayla zamanı gelmiş.
Aruz Koca’nın Konur Koca adında sarışın bir çobanı varmış.
Bu yüzden ona Sarı Çoban derlermiş. Sarı Çoban, yayla vakti
gelince yükünü çözer, dengini tutar, her sene herkesten önce
yaylaya çıkarmış. Günlerden bir gün yine yükünü çözmüş,
dengini tutmuş. Oğuzların önü sıra yayla yoluna düşmüş.
Yol üzerinde Uzun Pınar adında bir pınar varmış. Oğuzlar gi-
dip gelirken Uzun Pınar’ın soğuk suyundan içer, bir müddet
burada eğleşir, yorgunluk giderirmiş. Sonra tekrar yollarına
koyulurmuş. Gel gelelim, Uzun Pınar’ın başı her zaman boş
değilmiş. Burası perilerin de uğrak yeriymiş. Periler ise bu pı-
nara, “Güzellik Pınarı” derlermiş. El ayak çekilince o civarın
perileri gelir, Uzun Pınar’ın suyunda yıkanır, arınır, aklanır,
paklanırmış. Bir kat daha güzelleşir gidermiş.
    Sarı Çoban, sürünün arkasını toplayarak aşağıdan gelmiş.
Koyunları sulamak için Uzun Pınar’a doğru sürmüş. Sürüye
baş çeken erkeç teke, pınara varacağı sıra bir anda ürkmüş.
Geri dönüp burnunun dikine doğru kaçmış gitmiş. Erkeç
teke, ürküp gidince sürü de onun ardınca koşturmuş. On bin
koyun bayır aşağı kaçışmış. Çil yavrusu gibi dağılmış. Sarı
Çoban, erkecin ardından koşarak kötü kötü söylenmiş: “Ba-
tası teke! Koca sürüyü ip gibi eğiriyor. Kirmen gibi çeviriyor.


                                      DEDE KORKUT HİKÂYELERİ • 117
Seni kesip atmalı. İtlere yedirmeli. Keçi de damızlıksız kalırsa
kalsın!” demiş. Erkecin boynuzuna bir iki değnek indirmiş.
Oradan sürüp tekrar pınara doğru varmış. Erkeç, sürünün
başını çeke çeke pınara yaklaşmış. Ama yine ürkmüş. Ko-
yunlar da onun ardından dağılmış. Bu sefer her biri bir dağa
gitmiş. Az evvel erkece kızan Sarı Çoban, “Allah Allah! Bu
gün bu sürüde bir iş var! Susuz davarın pınardan kaçtığı ne-
rede görülmüş? Acaba pınarda mı bir şey var?” deyip koşmuş.
Pınara varmış. Bakmış ki pınar başı, boş değil.
    Meğer o gün iki peri kızı, kuş suretinde kanat kanada
vermiş, Güzellik Pınarı’na inmiş. İnsan olup Uzun Pınar’ın
berrak suyuyla dökünmüş, yıkanmışlar. Misler gibi aklanmış
paklanmışlar. Olup bitenlerden habersiz, güneşe karşı geç-
mişler. Uzun uzun taranmaya başlamışlar. Sarı Çoban, peri
kızlarını görünce çarpılmış. Onların güzelliği karşısında ade-
ta büyülenmiş. Bir anlık gaflet ile aklından kötü düşünceler
geçirmiş. Kızların güzelliğine tamah eyleyip omuzundan ke-
peneğini çıkarmış. Peri kızlarının üzerine atmış. O an kızlar-
dan biri kaçmış. Kanatlanıp gitmiş. Ama diğeri onun kadar
talihli değilmiş. Kepeneğin altında kalakalmış. Bir yere gi-
dememiş. Sarı Çoban, peri kızını tutunca kaşla göz arasında
iğfal etmiş. Sonra dağılan sürüyü toparlayıp yeniden yayla
yolunu tutmuş.
   Peri kızı, iffetini kaybedince olduğu yere yığılmış. Kolu
kanadı tutmaz olmuş. Zavallı, ahuvah etmiş. Acı acı inle-
miş. Ağım ağım ağlamış. Gözlerinden kanlı yaşlar dökmüş.
Tırnak vurup al yanaklarını yırtmış. Saçını başını yolmuş.
Onun kahrından yer yerinden oynamış. Dağlar alıp başını


118 • DEDE KORKUT HİKÂYELERİ
yürümüş. Coşkun akan sular titremiş. Kaba gölgeli, ulu ağaç-
lar hışırdamış. Koca çayırların çimi, bayırların çimeni sararıp
solmuş. Güneş çekilmiş. Gök gürlemiş. Kızıl bir karanlık
çökmüş. Dağların kurdu kuşu ovaya inmiş. O gün garip bir
gün olmuş. Sanki kıyamet kopmuş.
    Sarı Çoban, gördüğü manzara karşısında küçük dilini
yutmuş. Korkudan gözünün feri kaçmış. Dizlerinin bağı çö-
zülmüş. Yüzünün kanı çekilmiş. Bir anda beti benzi atmış,
sararıp solmuş. Ama bir yandan da peri kızının derdine düş-
müş. Aklını fikrini ondan ayırmaz olmuş. Sarı Çoban, bir
müddet gitmiş ki peri kızı uçarak gelmiş.Yukarıdan seslen-
miş: “Çoban, çoban! Bunu yapmayacaktın. Oğuzların başına
bela aldın. Oğuzlara yokluk getirdin. Yıl tamamlanınca gel
de emanetini al.” Deyip havalanmış gitmiş! Gitmiş ama söz-
leri de Sarı Çoban’ın korkusunu ikiye üçe katlamış. Fakat
zamanla bunların üzeri küllenmiş.
    Günler, geceler geçmiş. Yıl dolanmış, mevsim dönmüş.
Yine yaz ayları gelmiş. Oğuzlar yaylaya göçmek için hazırlığa
başlamış. Sarı Çoban, yine herkesten önce yola düşmüş. Az git-
miş, uz gitmiş. Bir kuşluk vakti Uzun Pınar’a yetmiş. Koyunlar
pınara doğru varınca ürkmüş. İçlerine kurt girmiş gibi her biri
bir tarafa kaçışmış. O an Sarı Çoban, peri kızının sözlerini ha-
tırlamış. Büyük bir korkuya kapılarak pınara yaklaşmış. Bir de
ne görsün? Orada başı belirsiz, sonu belirsiz, deve işkembesine
benzer, bir varlık yığılmış yatıyor. Yaldır yaldır yanıyor. Parıl
parıl parlıyor. Kıpır kıpır oynuyor. Sarı Çoban, bunu görünce
hayretle, “Bu da ne ki?” diye kendi kendine söylenmiş. Tam bu
sırada iffetiyle oynadığı peri çıkagelmiş: “Çoban, çoban! İşte


                                       DEDE KORKUT HİKÂYELERİ • 119
emanetin! Al hadi! Al da Oğuzların başına bela al!” demiş.
Uçup gitmiş.
   Peri kızı gidince Sarı Çoban, “Bu nedir ki?” deyip yal-
dır yaldır yanan, parıl parıl parlayan, kıpır kıpır oynayan,
başı sonu belirsiz yığınağa bir tekme atmış. Yığınak bir anda
büyümüş. İki katına çıkmış. Bir tekme daha atmış. Yığınak
dört katı büyümüş. Sarı Çoban, dehşete düşerek geri doğru
çekilmiş, yığınağı sapan taşına tutmuş. Taş değdikçe yığınak
katbekat büyümüş. Sarı Çoban, aklını oynatmadan kaçmış.
Dağılan sürünün ardına düşmüş. Toparlayıp gitmiş.
    Sürü gittikten sonra yükler sarılmış. Denkler tutulmuş.
Kudretli Oğuzlar, atlarla, develerle yayla yoluna çıkmış-
lar. Bayındır Han ile kudretli Oğuz beyleri geze geze Uzun
Pınar’a gelmişler. Birer yudum soğuk su içmek için pınar ba-
şına varmışlar ki ne görsünler? Yaldır yaldır yanan, parıl parıl
parlayan, kıpır kıpır oynayan, başı sonu belirsiz, deve işkem-
besine benzer bir ucube… Şaşkınlıktan ağızları açık kalmış.
Hanlar, beyler o gün bir yaşlarına daha girmişler. Beylerden
biri inmiş: “Han’ım, bu nedir ki?” deyip çizmesinin ucuyla
yığınağa hafifçe dokunmuş. Yığınak bir anda büyümüş. İki
katına çıkmış. Bir daha vurmuş. Dört katına çıkmış. Aruz
Koca, attan inivermiş. Bir tekme sallamış. Ayağı kayıverin-
ce mahmuzu yığınağı ikiye yarmış. Yığınak yarılınca içinden
kötü kokulu bir su boşanmış. Çıka çıka da bir erkek bebek
çıkmış. Bu bebeğin eli, kolu, ağzı, burnu yerli yerindeymiş.
Ama geniş alnının üstünde bir tek gözü varmış. O da kor gibi
yanıyormuş.



120 • DEDE KORKUT HİKÂYELERİ
    Aruz Koca, bebeği almış. Kaftanının eteğine sarmış.
Bayındır Han’a dönerek, “Han’ım, bu Tepegöz’ü bana ver.
Arslan yavrusu Basat’ım ile kardeş olsun. Birlikte büyüsün-
ler.” demiş. Bayındır Han, Aruz Koca’yı kırmamış: “Al baka-
lım Aruz Koca. Biri arslan, biri kaplan iki oğlun vardı. Bir
de ateş parçası oğlun oldu. Artık sana kim güç yetirebilir?”
diyerek latife etmiş. Beyler, Bayındır Han’ın sözlerine gülüm-
semişler. Yiyip içip dinlendikten sonra yaylaya çıkmışlar.
    Aruz Koca, ateş bakışlı Tepegöz’ü eve getirince bir dadı
çağırmış. Tepegöz’ü dadının kucağına vermişler: “Güzel güzel
emzir. Başında gezdir. Ninnilerle uyut. Çabucak büyüt!” diye
tenbih üstüne tenbih etmişler. Dadı, memesini Tepegöz’ün
ağzına vermiş. Tepegöz, bir kere somurmuş, dadının sütünü
almış. İki kere somurmuş, kanını almış. Üç kere somurmuş,
canını almış. Birkaç tane daha dadı getirmişler ama hepsinin
sonu aynı olmuş. Peri oğlu Tepegöz’ü ancak kazanlar dolusu
sütle doyurabilmişler. Tepegöz, böyle böyle büyümüş. Derken
yürümüş. Diğer çocuklarla koşup oynamaya başlamış. Fakat
ayrıksı damarı tutunca da çocuklardan kiminin kulağını yemiş.
Kiminin burnunu koparmış. Tepegöz’ün elinden illallah geti-
ren ana babalar Aruz Koca’ya şikâyet üstüne şikâyet etmişler.
Aruz Koca o kadar anlatmış, dövmüş, sövmüş ama Tepegöz’ü
bir türlü adam edememiş. Sonunda evden kovmuş.
   Tepegöz, Oğuz ilinden çıkınca peri anası gelmiş. Oğlu-
nun parmağına bir yüzük geçirmiş. Eline de biri kınlı, biri
kınsız iki kılıç vermiş: “Oğul, bu yüzük parmağında oldu-
ğu sürece gövdene ok batmaz. Mızrak işlemez. Derini kılıç
kesmez. Bu kılıçlar da tılsımlıdır. Kınsızı insana işler. Kınlısı
periye işler. İkisini bir dala asarsan kınsız kılıç, iner kalkar.

                                       DEDE KORKUT HİKÂYELERİ • 121
Önüne geleni doğrar. Kınlı kılıcın insan eline geçmesini en-
geller. Unutmayasın!” deyip gitmiş.
   Tepegöz, kılıçları almış. Bir ulu dağa varmış. Salahana
Kayası’nın başına konmuş. Burada yol kesip haraç almış.
Geleni geçeni canından bezdirmiş. Büyük haramî olmuş.
Kendisine saldıranları ise diri diri yiyip bitirmiş. Yiyecek bu-
lamayınca da çocuk dememiş, çoban dememiş, ne bulmuşsa
yemiş. Gün gelmiş, Oğuzlardan da adam almaya başlamış.
    İç Oğuzlar, Dış Oğuzlar bir gün toplanmışlar, Tepegöz’e
saldırmışlar. Ok atmışlar, girmemiş. Mızrak vurmuşlar, bat-
mamış. Kılıç çalmışlar, kesmemiş. Tepegöz, bunlara kızıp bü-
yük bir ağacı kökünden sökmüş. Üzerlerine fırlatmış. Elli alt-
mış kişiyi birden helak eylemiş. Alplar başı Salur Kazan’a bir
darbe atmış. İki burnundan düdük gibi kan fışkırmış. Kara
Göne’yi evire çevire dövmüş. Düzen oğlu Alp Rüstem’in
canını almış. Uşun Koca gibi pehlivanın nefesini kesmiş.
Demir giyimli Mamak’ı perişan etmiş. Kendisini besleyip
büyüten aksakallı Aruz Koca’ya kan kusturmuş. Oğlu Kıyan
Selçuk’un ödünü patlatmış. O gün, Oğuzlara hiç görmedik-
leri bir iş eylemiş.
    Oğuzlar, Tepegöz ile baş edemeyince, yedi kere göçmeye
yeltenmişler. Ama her seferinde Tepegöz gelip onları oldukla-
rı yere geri kondurmuş. Kudretli Oğuzlar, Tepegöz’ün elinde
zebun olmuş. Nihayet Dedem Korkut’a haber salmışlar. De-
dem Korkut gelip olanları dinlemiş: “Anlaşmaktan başka çare
yok.” deyip Tepegöz’ün yanına varmış. Önünde el bağlayıp
selam vermiş: “Oğul Tepegöz! Oğuzlar, elinden perişan oldu.
Beni de ayağının tozuna attılar. Sana haraç verelim de bu iş


122 • DEDE KORKUT HİKÂYELERİ
daha fazla uzamasın.” demiş. Tepegöz, “Madem öyle, yemem
için günde altmış adam verin.” demiş. Dedem Korkut, “Te-
pegöz oğul! Dediğin gibi olursa; Oğuzlarda adam bırakmaz,
yersin! Sana günde iki adam ile beş yüz koyun verelim. Ne
dersin?” demiş. Tepegöz, hizmetini gördürmeye iki adam
daha isteyip bu teklifi kabul etmiş.
    Oğuz ülkesinde Yünlü Koca ile Yapağılı Koca adında iki
ihtiyarcık varmış. Tepegöz’ün hizmetine bu ikisi gönüllü ol-
muş. Günde iki adam ile beş yüz koyunu da götürüp verme-
ye başlamışlar. Dört oğlu olan birini vermiş. Üç oğlu kalmış.
Üç oğlu olan birini vermiş. İki oğlu kalmış. İki oğlu olan
birini vermiş. Bir oğlu kalmış. Tekrar sıra dönmüş dolaşmış.
Başa gelmiş. Meğer hanım, Aruz Koca’nın oğulcuğu Basat
Oğuz ülkesinde değilmiş. Gazâ’da imiş. O gün bol ganimetle
çıkagelmiş. Yalnız, anasını babasını, elini obasını yas içinde,
feryat figan ediyor bulmuş.
   Tepegöz’ün Oğuzlara ettiğini duyunca Basat’ın aklı ba-
şından gitmiş. Daha teri kurumadan at binmiş. Salahana
Kayası’na gelmiş. Tepegöz’ü güneşe karşı yatar görmüş. Ona
görünmeden bütün gücüyle demir uçlu sivri bir ok atmış.
Ok vızlayıp gitmiş. Tepegöz’e çarpıp iki parçaya bölünmüş.
Basat, nefesini iyice toplayıp bir ok daha atmış. O da yıldırım
gibi gitmiş. Tepegöz’e çarpınca parçalanıp yere düşmüş. Bir
ok daha atmış ise de akıbeti aynı olmuş.
   Tepegöz, bir ara gözünü açmış: “Kocalar! Buranın sine-
ğinden usandım. Havadar bir yere gidelim.” Deyip doğrul-
muş. Bu sırada Basat’ı görmüş: “Hele şuna bakın! Oğuzlar-
dan turfanda bir kuzu gelmiş. Hem de kardeş dediğim Basat


                                      DEDE KORKUT HİKÂYELERİ • 123
gelmiş.” demiş. Basat’ı tutuverip inine getirmiş. Çizmesinin
içine hapsetmiş. Ağzını sıkıca bağladıktan sonra, “İhtiyarlar!
Bunu, ikindi vakti çevirin. Afiyetle yiyeyim.” demiş. Tekrar
yatıp uyumuş.
     Basat, hançeriyle çizmeyi yarıp çıkmış. Tepegöz’ün uyu-
duğunu fırsat bilerek Yünlü Koca ile Yapağılı Koca’nın ya-
nına sokulmuş: “Emiceler! Tepegöz’ün almaz yeri neresi-
dir? Ölümü neden olur?” diye usulca sormuş. Yünlü Koca,
“Basat’ım! Gözünden başka yerinde et yoktur. Ötesini ben
bilmem.” demiş. Bunun üzerine Basat ocağa bir şiş koymuş.
Ateşi iyice harlayıp şişi nar gibi kızartmış. Tepegöz’ün başu-
cuna varıp adı güzel Muhammed’e salâvat getirmiş. Kızgın
şişi Tepegöz’ün tek gözüne şimşek gibi saplamış. Tepegöz’ün
gözünden ateş çıkarmış. Tepegöz, can havliyle yerinden fırla-
yıp bir nara atmış ki, yer yerinden oynamış.
    Bu sırada Basat koşup mağaraya saklanmış. Tepegöz, he-
men mağaranın ağzını tutmuş. Bir ayağını kapının bir yanına,
diğer ayağını öbür yanına dayamış. İçerdeki koyunlara, “Hey,
koyun başı erkeç! Bir bir gel de geç!” diye seslenmiş. Erkeç
yattığı yerden kalkıp yürümüş. Koyunlar da onun ardınca
bir bir hareketlenmiş. Tepegöz, gelenin başını yokladıktan
sonra bacağının arasından dışarı bırakmaya başlamış. Basat,
hemen iri bir koç tutup meletmeden boğazlamış. Kafasıyla
kuyruğunu koparmadan derisini yüzmüş. Başı kuyruğu koç
olan derinin içine girmiş. Emekleye emekleye mağaranın ka-
pısına gelmiş. Tepegöz, Basat’ın geldiğini anlayınca, “Bre sa-
kar koç! Seni duvara çalayım da duvar, kuyruk yağı görsün.”
diyerek uzanmış. Basat, hemen koç kafasını Tepegöz’ün eline


124 • DEDE KORKUT HİKÂYELERİ
tutuşturup, bacağının arasından öte yana geçmiş. Tepegöz,
Basat’ın hâlâ derinin içinde olduğunu sanarak boynuzdan
tutmuş. Hışımla duvara çalmış. Duvar boydan boya yağlan-
mış ya! Basat gülmüş. Tepegöz, sese kulak kabartıp, “Kur-
tuldun mu Basat!” demiş. Basat ise, “Allah kurtardı.” demiş.
     Tepegöz, sesini yumuşatarak, “Pes! Sen kazandın. Canımı
bağışlamana karşılık tılsımlı yüzüğümü vereyim. Parmağına
taktıktan sonra sana ok batmaz. Kılıç işlemez.” Deyip serçe
parmağını uzatmış. Diğer eline de hançerini almış. Basat, yak-
laşınca Tepegöz hançerini sağa sola sallamış. Ama Basat, te-
tik davranmış. Uz gibi durmuş. Biz gibi vurmuş. Tepegöz’ün
parmağından tılsımlı yüzüğü çıkarıp almış. Tepegöz, Basat’ı
ele geçiremeyince son hileye başvurmuş: “Aman, kardeşim
Basat! Sana türlü kötülük düşündüm. Tek gözümden sonra
tılsımlı yüzüğümü de yitirdim. Artık gözüm görmüyor, elim
tutmuyor. El eline muhtaç oldum. Biri yemek verip yemez-
sem yaşayamam. Medet senden! Şu kümbetin içinde altın
akçe yığılıdır. Onlar sana bana, hatta yedi sülâlene yeter. Bir
de orada iki kılıç asılıdır. Kınsız kılıç perilere işler. Kınlı kılıç
insanlara işler. Hazinemi alınca çok zengin olursun. Yüzüğü-
mü takınca sana sivri, keskin demir işlemez. Kılıçlara sahip
olursan artık karşında, ne insan durabilir ne de peri. Yeryüzü-
nün en zengini, en güçlüsü sen olursun. Bunlara karşılık beni
yeniden kardeşin bil. Hayatımı bağışla!” deyip kör gözünden
güç bela bir damla yaş çıkarmış.
   Basat, Tepegöz’ün hilesine aldanmış görünüp kümbete
girmiş. Gerçekten de kümbetin içinde ağzına kadar ağır ha-
zine ile dolu, büyük sandıklar varmış. Sandıkların üstünde


                                         DEDE KORKUT HİKÂYELERİ • 125
de biri kınlı, biri kınsız iki kılıç asılıymış. Yaldır yaldır ya-
nan, parıl parıl parlayan altını, mücevheri görünce Basat’ın
tebdili şaşmış. Aklı başından gitmiş. Tamah eylemiş. Bir an
varıp altınlara elini daldırmak istemiş. Fakat birden geri çeki-
lip, “Tedbirli giden, gül devşirir. Tedbirsiz giden, yol şaşırır.
Tepegöz’e güven olmaz.” demiş. Hazine dolu sandıklara ya-
vaş yavaş yanaşmış. O an kınsız kılıç rüzgâr gibi yukarı aşağı,
sağa sola gidip gelmiş. Basat, kılıç darbesinden kendini zor
kurtarmış. Kara çelik kılıcını kınsız kılıcın önüne tutarak
bir daha varmış. Kınsız kılıç, bu sefer şimşek gibi çakmış.
Basat’ın kılıcını iki parçaya bölüp atmış. Basat, gidip bir kü-
tük getirmiş. Onu da kılıcın önüne tutmuş. Kınsız kılıç koca
kütüğü de iki parçaya bölmüş. Basat, o zaman anlamış ki
kınsız kılıç periye değil, insana işler. Nihayet bir taşla vurup
kılıcı ileri geri sallandırmış. Geriden bir ok atıp kılıcın asıldı-
ğı kayışı koparmış. Kınsız kılıç, yıldırım gibi inmiş. Mağara-
nın tabanındaki kayaya kabzasına kadar gömülmüş. Bir daha
da oradan çıkmamış.
   Basat, kınlı kılıcı alarak dışarı çıkmış. Tepegöz’ün karşısı-
na dikilmiş: “Çok çalışıp bol hazine biriktirmişsin Tepegöz!
Artık tılsımlı yüzüğün yok. Kınsız kılıcın kayaya saplandı.
Diğeri de benim elimde.” deyince Tepegöz, “Sen daha ölme-
din ha! Vay başıma gelenler!” deyip acı acı inlemiş.
    Basat, “Öldürmeyen Allah öldürmez, Tepegöz!” deyip tıl-
sımlı kılıcı tutmuş. Kınından yavaşça sıyırmış. Ortalığı kes-
kin bir çelik sesi doldurmuş. Mübarek gün yüzü görünce alev
alev yanmış. Işıl ışıl parlamış. Basat, nefesini tutup ateş ağızlı
kılıcı rüzgâr gibi kaldırmış. Tepegöz, kılıcın nefesini duyunca


126 • DEDE KORKUT HİKÂYELERİ
deve gibi iki dizinin üstüne çöküp böğürmüş: “Ben ettim,
sen etme Basat! Bana göz acısını tattırdın. Bir de can acısını
bildirme!” diye ağım ağım ağlamış. İnim inim inlemiş. Yas
yas yalvarmış. Fakat Basat, hiç oralı olmamış: “Bre sütsüz! Ak
perçemli anamı ağlatmışsın. Aksakallı babama kan kustur-
muşsun. Sırtımın güvenci dağ gibi kardeşim Kıyan Selçuk’u
öldürmüşsün. Akça yüzlü yengemi dul bırakmışsın. Ela göz-
lü yeğenlerimi yetim koymuşsun. Bıyığı yeni terlemiş Oğuz-
ları çok yemişsin. Elleri kınalı kızcağızları kardeşsiz, yarsız
bırakmışsın. Ben seni bırakır mıyım?” demiş. Yıldırım gibi
indirmiş. Tepegöz’ün başı bir yana, gövdesi diğer yana düş-
müş. O an gökyüzü bir başka aydınlanmış. O gün, güneşle ay
birlikte görünmüş. Ortalığa hafif bir serinlik yayılmış. Oğuz-
ların gönlüne tatlı bir ferahlık gelmiş.
    Basat, Tepegöz’ün kellesini sürüyerek mağaranın önüne
getirmiş. Yünlü Koca ile Yapağılı Koca’yı Oğuzlara müjdeci
salmış. İki ihtiyar ak boz atlara binmiş. Kanatlanıp uçmuş-
lar. Bir solukta ulu dağdan aşağı inmişler. İç Oğuzlara, Dış
Oğuzlara, Aruz Koca’ya müjde getirmişler. “Basat, Tepegöz’ü
hakladı!” demişler. Kudretli Oğuz beyleri, haberi alır al-
maz dörtnala kalkmışlar. Salahana Kayası’nda toplanmışlar.
Basat’ın hünerini, Tepegöz’ün ise sonunu görmüşler.
    Dedem Korkut, o gün neşeli havalar çalmış. Gazilerin ba-
şına neler geldiğini söylemiş. Basat’ın boyunu anlatıp onu
övmüş. Basat için hayır dua eylemiş: Kara dağa seslendiğin-
de, kara dağ cevap versin. Güvendiğin dağlara kar yağma-
sın. Kanlı sulardan geçmeyi dilediğinde, akıntılar sana geçit
versin. Sığ görünen sular derin olmasın. Erlikle kardeşinin


                                      DEDE KORKUT HİKÂYELERİ • 127
kanını aldın. Kudretli Oğuz beylerini yükten kurtardın. Ka-
dir Allah her daim yüzünü ak eylesin Basat! Ölüm vakti gel-
diğinde arı imandan ayırmasın. Her ne günahınız varsa adı
güzel Muhammed Mustafa’ya bağışlasın. Hanım hey…




128 • DEDE KORKUT HİKÂYELERİ
                       BEGİL OĞLU
                       EMREN BOYU




 K       am Gan oğlu Bayındır Han, günlerden bir gün hanlık
         otağını kurdurmuş. Ala savanlarla gökyüzüne gölge-
likler çektirmiş. Bin yere ipek halılar döşetmiş. İç Oğuz, Dış
Oğuz beylerine ziyafet vermiş.
   Bayındır Han, Oğuz beyleri ile yiyip içerken Gürcistan
ülkesinin doksan tümen tutarındaki vergisi gelmiş. Her sene
sandık sandık altın gümüş gelirken o sene bir at, bir kılıç, bir
yay, bir de gürz getirilmiş.
   Bayındır Han, Gürcistan’dan gelen vergiyi görünce üzül-
müş. Dedem Korkut, varmış: “Hanım, niye üzülüyorsun?”
demiş. Bayındır Han, “Nasıl üzülmeyeyim? Her yıl altın
gümüş gelirdi. Yiğide beye dağıtırdık. Gönülleri hoş olurdu.
Şimdi bunu kime verelim de aynı anda herkesin gönlü hoş
olsun!” demiş.
    Dedem Korkut, “Hanım, bunların hepsini bir yiğide ve-
relim. Gitsin, Gürcistan sınırını tutsun. Karakol kursun!”
demiş. Bayındır Han, sağına soluna bakmış. Ama bu teklifi
kimse kabul etmemiş. Begil adında bir bey varmış. Bayındır
Han, “Sen ne dersin?” demiş. Begil de kalkmış, diz vurup
yeri öpmüş. Bayındır Han’ın teklifini kabul eylemiş. Dedem


                                                            • 129
Korkut yerinden doğrularak, himmet kılıcını Begil’in beline
bağlamış. Yayı boynundan aşırıp omzuna takmış. Gürzü ko-
luna asmış. Koç aygırı çektirip Begil’i bindirmiş.
   Begil, ilini oymağını, hısımını akrabasını toplayıp dokuz
yüz kişiyle Oğuz ülkesinden göçmüş. Bedre, Gence denen
yere varmış. Burayı vatan tutmuş. Gürcistan önüne karakol
kurmuş. O günden sonra Begil’den habersiz sınırdan içeriye
kuş uçmamış, rüzgâr geçmemiş. Kim Oğuz ülkesine kast et-
miş, düşmanlık beslemiş ise Begil, onun kellesini Oğuzlara
armağan göndermiş.
    Günlerden bir gün Bayındır Han, Begil’i divanına çağır-
mış. Haber gelir gelmez Begil yola çıkmış. Derelerden geçe-
rek, lale sümbül biçerek Bayındır Han’ın huzuruna varmış.
Elini öpüp getirdiği hediyeleri takdim eylemiş. Bayındır Han
ise Begil’i misafir edip ağırlığınca ağırlamış, değerli hediyeler
ihsan eylemiş: Alımlı bir at, gümüş bir eyer, altın işlemeli
bir kaftan ve kese kese altın vermiş. Daha sonra da Begil’in
şerefine üç gün av ilan etmiş.
   Av haberini duyan beyler, yiğitler toplanmışlar. Bayındır
Han’ın otağında bir araya gelmişler. Bekleşirken av üstüne
söz sohbet açılmış. Kimi atını övmüş. Kimi okuyla yayını
methetmiş. Kimi de uçana kaçana aman vermediğini ballan-
dıra ballandıra anlatmış.
   Herkes at binişi, kılıç çalışı, ok atışı ile övündükten sonra
Beylerbeyi Salur Kazan söz almış: “Üç yüz altmış atlı yiğit
ava çıksa, büyük geyik sürüsüne saldırsa; Begil, yay germez,
ok atmazdı. At koşturup erkek geyiklerin boynuna yayını ta-
kardı. Çekip durdururdu. Semiz olanı boğazlardı. Zayıfı ise

130 • DEDE KORKUT HİKÂYELERİ
kulağını deler, bırakırdı. Beyler geyik avlarlarken kulağı delik
bir geyik vursalar, Begil’in bel vurup bıraktığı geyik olduğu-
nu bilirdi. O geyiği Begil’indir diye almazlar, ona gönderir-
lerdi.” demiş.
    Salur Kazan, beylerin yüzüne tek tek bakmış: “Şimdi söy-
leyin bakalım! Bu hüner atın mıdır, erin midir?” demiş. Bey-
ler yiğitler, “Hanım, hüner erin hüneridir!” demişler. Kazan
Bey, “Hayır! Hüner atın hüneridir. At işlemese er övünmez.”
deyip kapatmış. Bu sözler Begil’i çok incitmiş. Hızla ayağa
kalkıp, “Alpların içinde bizi belimizden aşağı çamura batırdın
Salur Kazan!” deyip gitmiş. Bayındır Han’ın verdiği atı kapı-
sına bağlamış. Gümüş eyeri, altın işlemeli kaftanı, kese kese
altınları getirip Bayındır Han’ın önüne dökmüş: “Hediyelerin
senin olsun! Sen, Han olarak yüzünü bizden çevirmeseydin
Kazan bize böyle davranmazdı!” demiş. Ela gözlü yiğitlerini
alıp evinin yolunu tutmuş.
    Begil’i oğlu kızı, yarı yolda karşılamış. Ama o, ne çocuk-
larını öpüp okşamış ne de hanımı Aybala ile iki çift, bir tek
laf eylemiş. Hiçbirinin yüzüne bakmadan doğruca içeri geç-
miş. Bir köşeye çöküp oturmuş. Aybala Begil’in yanına var-
mış. Kocasına söylemiş, görelim, hanım ne söylemiş: “Altın
tahtımın sahibi beyim! Göz açınca gördüğüm, gönül verip
sevdiğim! Kurulu yay gibi yerinden kalktın. Ela gözlü yiğitle-
rini yanına aldın. Kudretli Bayındır Han’ın huzuruna vardın.
Orada neler oldu? Ne oldu sana böyle? Kardeş kardeşe kılıç
mı çekti? Tek başına kavga ortasında mı kaldın? Nedir bu
hâlin? Seni yarı yolda karşılayan ela gözlü çocuklarını sevip
sevindirmedin! Benimle de konuşmazsın. Ne oldu sana?” demiş.


                                      DEDE KORKUT HİKÂYELERİ • 131
    Begil, “Arku Beli’nden, Aladağ’dan geceleyin aştım. Akın-
tılı coşkun sulardan geceleyin geçtim. Kudretli Bayındır
Han’ın huzuruna geceleyin vardım. Kuvvetli beyler ile ye-
dim, içtim, eğlendim. Kardeşi kardeş ile hoş geçinir gördüm.
Ama hanımızın nazarı bizden dönmüş. İtibardan düşmüşüz.
Artık bu ellerde kalamam. Dokuz tümen Gürcistan’a gitmeli.
Oğuzlara isyan ettim, haberiniz olsun!” demiş. Ondan sonra
her şeyi bir bir anlatmış. Aybala, usûl erkân bilir, güngörmüş
bir hanımmış. Kocasının derdini öğrenince, “Yiğidim arslan
yiğidim! Hanlar Tanrı’nın gölgesidir. Han’a asi olanın işi rast
gitmez. Sen gideli dağlarında avlanan olmadı. İyisi mi, ava
çık. Gözün gönlün açılsın!” deyip kocasını sakinleştirmiş.
    Begil, dişi ehlinin sözünü tutmuş, büyük cins atını çek-
tirip binmiş. Ava çıkmış. Derelerden geçerek, soğuk sular
içerek av avlamış. Kuş kuşlamış. Süre süre sarp bir kayalığa
gelmiş. Burada önünden yaralı bir geyik geçmiş. Geyiği gö-
rür görmez atını mahmuzlamış. Bir solukta geyiğe yetişmiş.
Yayını omuzundan çıkarıp geyiğin boynuna geçirmiş. Ken-
dine doğru çekmiş. Ama geyiği durduramadan peşinden sü-
rüklenmiş. Geyik vara vara kendini bir kayadan aşağı atmış.
Begil de atıyla beraber onun peşinden uçmuş. Kara bir taşa
çarpıp düşmüş. Sağ uyluk kemiği orta yerinden kırılmış. Bir
zaman nefes dahi alamadan olduğu yerde kalakalmış.
    Begil, kalkabilmek için çok zorlamış, ama yerinden bile
kımıldayamamış. Kırık acısıyla başlamış ağlamaya: “Ah felek!
Ne olaydı, ya bir kardeşim olaydı. Ya da oğlum büyük olay-
dı!” diye çok söylemiş. Nihayet canını dişine takmış. Kırık
ayağını sürüye sürüye atını tutmuş. Eğerin arka kayışlarını


132 • DEDE KORKUT HİKÂYELERİ
kesip kaftanının altından bacağını sıkıca sarmış. Atının ye-
lesinden tutunarak kendini yukarı çekmiş. At binip yurduna
gelmiş.
    Begil’i oğlu Emren yarı yolda karşılamış. Bakmış ki ba-
basının beti benzi atmış. Vücudu sapsarı kesilmiş. Yüzünden
acı sızıyor: “Baba, ne oldu sana? Avda başına bir şey mi geldi?
Kara elbiseli kâfirle mi karşılaştın? Yiğitlerini mi kırdırdın?
Nedir sendeki bu hâl?” demiş. Ama Begil sadece, “Keyfim
yok. Üç gündür hastayım. Beni yatağıma götür.” diyebilmiş.
Ayağının kırıldığını ise kimseye duyurmak istememiş. Em-
ren, hemen babasını kucaklayıp indirmiş. Doğruca yatağına
çıkarıp yatırmış. Altın işlemeli kaftanı ile üzerini örttükten
sonra kapıyı kapatıp dışarı çıkmış.
    Aradan beş gün geçmiş. Begil dışarı çıkmamış. On gün
geçmiş. Yine çıkmamış. Bu arada yanına da kimseyi kabul
etmemiş. Bunun üzerine herkesi bir merak sarmış. Bir gece
acı acı inleyince Aybala, “Yiğit beyim! Üzerine kalabalık düş-
man gelse dönmezdin. Vücuduna ok saplansa inlemezdin.
On gündür ağzına ekmek koyduğun yok. İki adım atıp el
içine çıktığın yok. Gelen giden, sorup eden şöyle dursun. Bir
şey yiyip içmediğin için ayakyoluna da gitmedin. Neler oldu
sana? Nedir bu hâlin? Hâlâ Kazan’a mı kırgınsın? Bayındır
Han’a mı küskünsün? Ava gittin geldin. Ama gönlünün pası
silinmemiş. Ne oldu böyle sana? İnsan sırrını helaline de mi
demez?” diye sitem edince Begil attan düşüp bacağının kırıl-
dığını söylemiş.
  Kadın, ellerini dizine vurup hizmetçileri çağırmış. Hiz-
metçiler, Begil’in ayağını kırdığını varıp kapıcılara söylemiş.


                                      DEDE KORKUT HİKÂYELERİ • 133
Otuz iki dişten çıkan söz bütün yurda yayılmış. Gürcistan
Tekfuru’nun kulağına kadar varmış. Tekfur, hiç vakit ge-
çirmeden otuz bin asker kaldırmış. Begil’in üzerine salmış.
Meğer Tekfur’un yanında Begil’in sadık bir adamı varmış.
Tekfur’un adam kaldırdığını haber vermiş.
   Begil, baskın haberini alınca hemen davranmış. Ama ye-
rinden dahi kımıldayamamış. Ağlaya sızlaya hasta yatağında
çaresiz kalakalmış. Nihayet oğlu Emren’i yanına çağırıp söy-
lemiş. Görelim, hanım ne söylemiş:
    “Oğul, oğul ey oğul! Gözümün nuru, gönlümün süruru
oğul! Güçlü belimin kuvveti, asil soyumun devleti oğul! Be-
nim kara başıma ne belalar geldi! Geldi de haberi kara dağlar-
dan aşmış. Kanlı sulardan geçmiş. Gürcistan Tekfuru’na ka-
dar varmış. Tekfur, bana yaman pusu kurmuş: ‘Begil’i hasta
yatağında basın. Ensesinden vurup kellesini kesin. Gelinini
kızını kaldırıp alın. Elini ocağını yağmalayıp dağıtın!’ demiş.
Dağların başını duman bürümüş. Üstümüze otuz bin atlı
kalkıp yürümüş. Şimdi oğul, yay gibi yerinden doğrul! Kara
yeleli cins atına sıçrayıp bin. Sabah olmadan Bayındır Han’ın
otağına in. Usûl ü erkâna göre selam ver. Hayır duasını al.
Daha sonra var. Beylerbeyi Salur Kazan’ın elini öp. ‘Aksakallı
babam darda kaldı.’ de. Salur Kazan, bizimle küslük çekiş-
mesin. Gelmezse memleket bozulur, kızım gelinim esir olur.
Mutlaka imdadıma yetişsin!” demiş.
   Begil’in sözleri Emren’in bağrını dağlamış. Oğlan, baba-
sına sitem edip söylemiş. Görelim, hanım ne söylemiş: “Ne
diyorsun, ne söylüyorsun canım babam? Yay gibi yerimden
doğrulayım. Sıçrayıp cins atına bineyim. Şahin gibi düşmanın


134 • DEDE KORKUT HİKÂYELERİ
ensesine ineyim. Ama han Bayındır’ın divanına varmam. Ka-
zan dediğin kim? Elini eteğini öpmem. Senin için kimseden
imdat dilemem. Altındaki al aygırı bana ver. Senin için koş-
turup kan terleteyim. Kara çelik kılıcını bana ver. Senin için
baş keseyim. Ela gözlü üç yüz yiğidini bana ver. Senin için
Muhammed yoluna cenk edeyim!” demiş.
   Bey Begil, oğluna bakınca gençlik günlerini hatırlamış.
Kalbine güven, yüreğine huzur gelmiş: “Ağzın dilin için ölü-
rüm oğul!” demiş. Adamlarına dönüp, “Bre, zırhımı getirin.
Oğlum giysin! Al aygırımı çekin. Oğlum binsin! Memleket
korkuya kapılmadan oğlum meydana insin!” demiş.
    Emren, babasının zırhıyla silahıyla donanmış. Anasının
babasının ellerini öpmüş. Hayır dualarını almış. Üç yüz yiğit
ile meydana çıkmış. Bu arada Tekfur, otuz bin atlı ile Gen-
ce önlerine dayanmış. Al aygır ne zaman kâfir kokusu alsa
yerinde duramazmış. Yerleri deşeler, tozu dumana katarmış.
Al aygırın huyunu kâfirler de bilirmiş. Ne zaman toz duman
kopsa Begil’in geldiğini bilirlermiş. Meydan boydan boya toz
duman kesilince kâfirler dizginlerini çevirip, “Bu at Begil’in
atıdır. Biz kaçıyoruz.” demişler. Tekfur, kaçan askerlerini zor-
la durdurmuş: “Bre gafiller! Begil kırık bacağı ile nasıl ayağa
kalksın? İyi bakın hele! O Begil olsa idi sizden evvel ben ka-
çardım!” demiş. Gözcüler iyice gözetlemişler ki at Begil’in
atıymış ama üstündeki Begil değil, kuş kadar bir oğlanmış.
Gözcüler gelip Tekfur’a haber vermişler: “At, giyim kuşam
ve miğfer Begil’indir, yalnız içindeki Begil değil.” demişler.
Tekfur, “Yüz tane iri yapılı adam ileri çıksın. Oğlanın üstüne
varsın. Laf atıp meydan okusun. Onu korkutsun. Oğlan kuş
yürekli olur. Meydanı bırakıp kaçar.” diye emir vermiş.

                                      DEDE KORKUT HİKÂYELERİ • 135
   Yüz tane iri yapılı kâfir seçilip ileri çıkmış. At sürüp
Emren’in üzerine gelmiş. Kâfirin biri, Emren’e laf atıp mey-
dan okumuş:
   Oğlan, oğlan, bacaksız oğlan!
   Altındaki aygırı sütçü beygiri olan!
   Belindeki kılıcı ham demir olan!
   Elindeki mızrağı çoban değneği olan!
   Yayının kirişi at kılı olan!
   Sadağındaki oku kirpi tüyü olan!
   Yanındaki yoldaşları baldırı çıplak olan!
   Karaltılı gözleri fersiz oğlan!
   Tekfur sana müthiş pusu kurdu.
   Aksakallı baban varsa ağlatma!
   Ak perçemli anan varsa sızlatma!
   Yalnız yiğit alp olmaz.
   Yavşan dibi berk olmaz.
   Belası gelmiş oğlan, çekil git buradan!
   Emren, kâfire söylemiş. Görelim, hanım ne söylemiş:
   Saçma sapan söz söyleme bre kâfir!
   Altımdaki al aygırı niye beğenmezsin?
   Kâfir kokusunu alınca oynar.
   Çelik zırhım omuzumu sıkar.
   Kara çelik kılıcım kınını doğrar.
   Kargı dalı mızrağım göğsünü delip geçer.
   Kurt sinirli katı yayım zarı zarı inler.

136 • DEDE KORKUT HİKÂYELERİ
   Sadağımda okum yatağını deler.
   Yanımdaki yiğitlerim cenk diler.
   Alp ere korku vermek ayıp olur.
   Beri gel bre zalim, cenk edelim!
    Kâfirler geri dönüp gitmişler. Bu sefer oğlanın karşısına
Tekfur’un kendisi çıkagelmiş. Emren’e seslenmiş: “Altındaki
at Begil’indir. Begil nerede? Belindeki kılıç Begil’indir. Begil
nerede? Üstündeki zırh Begil’indir. Begil nerede? Yanındaki
adamlar Begil’indir. Begil nerede? Begil korkusundan gelme-
di de seni mi gönderdi? Sen Begil’in nesi oluyorsun? Oğlan
söyle bize!” demiş.
    Arslanın yavrusu da arslan olur. Emren laf altında kalır
mı? Tekfur’un gözünü korkutmak için, “Bre zalim! Sen beni
bilmez misin? Kudretli Bayındır Han ile Beylerbeyi Salur Ka-
zan, kardeşi Kara Göne, Dönebilmez Dölek Evren, Düzen
oğlu Alp Rüstem, boz atlı Bamsı Beyrek, daha nice Oğuz
beyleri Begil’in evinde yiyip içip eğleniyorlar. Senden ca-
sus geldi. ‘Tekfur, otuz bin atlı ile üstünüze geliyor.’ dedi.
Kudretli Oğuz beyleri neşelerini hiç bozmadılar. Yiyip içip
eğlenmeye devam ettiler. Babam Begil, al aygırına beni bin-
dirdi. Kara çelik kılıcını kuvvet verdi. Kargı dalı mızrağını
himmet verdi. Üç yüz yiğidini yanıma kardeş verdi: ‘Oğlum
git de düşmanımı tepeleyiver, gel!’ dedi. Bre zalim! Üç yüz
yiğidimle otuz bin atlını ezmeye geldim. Hadi, meydana çık,
dövüşelim!” demiş.
    Kudretli Oğuz beylerinin adını duyunca Tekfur’un diz-
lerinin bağı çözülmüş. Ama kuş kadar bir oğlanın alaya ala-
rak meydan okumasını da kendine yedirememiş. Altı kanatlı

                                      DEDE KORKUT HİKÂYELERİ • 137
gürzünü sıyırıp Emren’e saldırmış. Kafasını tuz buz etmek
için olanca gücüyle yukarıdan aşağıya vurmuş. Emren, kal-
kanını başına siper etmiş. Yalnız, kâfirin gücü altında kalkan
parçalanıp unufak olmuş. İlk defa kâfir düşman karşısına çı-
kan Emren’in miğferi yamulmuş. Bu darbe ile yüzü yara bere
içinde kalmış. Sonra kılıçlar çekilmiş. Bir müddet kılıç çalıp
vuruşmuşlar. İkisinin de kolları, omuzları doğranmış. Ama
alt eden olmamış. Kargı dalı mızraklarla çarpışmışlar. Boğa
gibi birbirlerine saldırmışlar. Göğüsler delinmiş. Mızraklar
kırılmış. Fakat alt eden olmamış. At üzerinde kucaklaşıp ka-
pışmışlar. Güreşmeye başlamışlar. Tekfur, etli kemikli, güçlü
kuvvetli bir kütük gibiymiş. Emren ise yeni tüylenmiş ayva.
Tekfur’un gücü oğlana baskın gelmiş. Onu perişan etmiş.
Emren burada Allah’a yalvarıp yakarmış. Görelim, hanım
nasıl yakarmış:
   Yücelerden yücesin, yüce Allah!
   Kimse bilmez nicesin, güzel Allah!
   Sen Âdem’e taç giydirdin, şeytana lanet kıldın.
   Bir suçtan ötürü dergâhından sürgün ettin.
   İbrahim’i tutturdun, yanmaz bir libasa sardırdın.
   Kaldırıp ateşe attırdın, ateşi gül bahçesi kıldın.
   Birliğine sığındım: Aziz Allah bana medet…
   Tekfur, “Oğlan, yenilince Tanrı’na mı yalvarırsın? Se-
nin bir Tanrı’n varsa benim yetmiş iki puthanem var.” de-
miş. Emren, “Ya asi melun! Sen putlarına yalvarıyorsan ben
âlemleri yoktan var eden Allah’a sığınırım!” demiş. O saniye
Hakk teâlâ, Cebrail’e buyurmuş: “Şu kuluma kırk er kuvveti


138 • DEDE KORKUT HİKÂYELERİ
verdim. Git, bileğine himmet eyle.” demiş. Tekfur’un elin-
de eğilip bükülen Emren’in bileğine birden kuvvet gelmiş.
Tekfur’u kaldırıverip at üstünden aşağı atmış. Tekfur’un iki
burnundan düdük gibi kan yürümüş. Gözleri yuvalarından
fırlamış. Koca dünya başına dar gelmiş. Emren, şahin gibi
sıçrayıp inmiş. Tek eliyle Tekfur’un gırtlağına yapışmış. Göğ-
sü hırlamaya başlayınca Tekfur aman dilemiş: “Yapma, etme
yiğit! Sizin dininize girdim. Tatlı canıma kıyma!” diye yas yas
yalvarmış. Şahadet getirip Müslüman olmuş. Öteki kâfirler
ise cenk meydanını çoktan terk edip kaçmışlar bile.
    Emren, babasına müjdeli haber getirmiş. Bey Begil, oğ-
lunu kucaklamış. Yüzünü gözünü öpmüş: “Aferin!” demiş.
Dağlarından yaylak vermiş. Yer yurt vermiş. Rahvan atlar
vermiş. Bir sürü koyun vermiş. Ela gözlü oğluna al duvaklı
gelin almış. Bayındır Han’ın payını ayırdıktan sonra kalan
ganimeti yiğitlerine dağıtmış. Oğlunu alıp Bayındır Han’ın
divanına varmış. Bayındır Han, Emren’e Kazan oğlu Uruz’un
sağ yanında yer göstermiş. Ona altın sırma işlemeli elbise
giydirmiş. Dedem Korkut gelerek neşeli havalar çalmış. Bu
Oğuznâme’yi, “Begil oğlu Emren’in olsun!” diye anlatmış. El
kaldırıp dua etmiş: Kara dağların yıkılmasın. Yerinde dursun.
Kaba gölgeli ağaçların kesilmesin. Bol meyveli olsun. Allah’ın
verdiği ümidin kesilmesin. Cenabı Hakk, günahınızı adı gü-
zel Muhammed’e bağışlasın. Hanım hey…




                                      DEDE KORKUT HİKÂYELERİ • 139
                    UŞUN KOCA OĞLU
                      SEĞREK BOYU




O     ğuz ülkesinde Uşun Koca adında bir yiğit varmış. Uşun
      Koca’nın ahir ömründe iki de oğlu varmış. Küçüğü
apalak topalak bir bebekmiş. Daha beşiklerde belenir, eşik-
lerde sevilirmiş. İçeriden dışarıya çıkarılmazmış. Bu arslan
yavrusuna Seğrek derlermiş. Büyük oğlunun adı ise Eğrek
imiş. Eğrek, gözünü budaktan sakınmayan deli dolu bir yi-
ğitmiş. Kimseden bir şey ummaz, kimseye boyun eğmezmiş.
Dileyince Bayındır Han’ın divanına çıkarmış. Salur Kazan’ın
meclisinde ise buna kapı baca sorulmazmış. İstediği zaman,
istediği yere varır otururmuş.
    Eğrek, günlerden bir gün Kazan Bey’in sohbetine varmış.
Beyleri çiğneyip en öne geçmiş. Salur Kazan’ın karşısına, Ters
Uzamış’ın yanına kurulmuş. O gün Ters Uzamış’ın tersliği
üstündeymiş: “Bre Uşun Koca oğlu! Bu beyler, oturduğu ye-
rin hakkını veren beyler. Her biri kılıcı, sofrası ile bu yerleri
almıştır. Bre, sen ne hüner gösterdin? Baş mı kestin? Kan mı
döktün? Aç mı doyurdun? Çıplak mı donattın? Hangi sıfatla
beylerin önüne geçip oturursun?” demiş.
   Ters Uzamış’ın sözü Eğrek’i derinden yaralamış. Kalkmış,
Salur Kazan’dan akın dilemiş. Kazan Bey, Eğrek’e er meydanını
göstermiş: “Nereyi dilersen oraya git. Yiğitliğini göster!” demiş.

                                                              • 141
    Eğrek, üç yüz seçme yiğit ile akına çıkmış. Şirögüven ke-
narından Gökçedeniz’e kadar olan memleketlere baş eğdir-
miş. Diz çöktürmüş. Sayısız ganimet almış. Buradan Alınca
Kalesi’ne gelmiş. Alınca Kalesi’nde Kara Tekfur adında bir
kâfir varmış. Kara Tekfur, meğer bir koruluk yaptırmış. İçine,
uçanlardan kaz, ördek; kaçanlardan tavşan, geyik doldurmuş.
Böylece Oğuzlara tuzak kurmuş. Uşun Koca oğlu Seğrek,
Kara Tekfur’un koruluğunu görünce, “Cennet’e uğradık!”
deyip alkış tutmuş. Üç yüz yiğit ile koruluğun kapısını kırıp
içeri dalmış. Elini çalınca kaz gelen, kaz tutmuş. Geyik ge-
len, yabanî geyik… Oğuz yiğitleri bol av, taze çimen görün-
ce atlarının eyerini almışlar. Gemini yularını çıkarıp yazının
yüzüne salmışlar. Kendileri de çadırlarını kurmuşlar. Kara
Tekfur’un koruluğunda yiyip içme işine koyulmuşlar.
    Kara Tekfur’un casusu Oğuz yiğitlerini görmüş. Yıldırım
hızıyla varıp Kara Tekfur’a haber vermiş: “Aman asilzâdem!
Oğuz’dan bir bölük atlı geldi. Koruluğa girdi. Kazı geyiği bol
görünce sevindiler. ‘Cennet’e geldik!’ diye nâra attılar. Av pe-
şine düştüler. Koşumlarını alıp atlarını koyurdular. Teçhizat
çıkardılar. Yiyip içtiler. Yeşil çimen üzerine yan gelip yattılar.
Fırsat bu fırsattır.” demiş.
    Kara Tekfur, derhâl altı yüz kara elbiseli kâfir kaldırmış. O
zamanlar Oğuz yiğitleri yatmayınca altmış gece uyumazmış.
Uyuyunca da bir haftadan evvel uyanmazmış. Akıncı yiğitler
av etini yiyip yeşil çimene yayılınca kara uykulara dalmışlar.
Bu sırada kara giyimli altı yüz kâfir çıkagelmiş. Oğuz yiğitlerini
gafillice yakalayıp üç yüzünü kılıçtan geçirmişler. Eğrek’i de
esir etmişler. Kollarını arkasından bağlamışlar. At ardına sü-
rüyüp götürmüşler. Alınca Kalesi’nde bir zindana atmışlar.

142 • DEDE KORKUT HİKÂYELERİ
    Kara kara dağlardan haber aşmış. Kanlı sulardan haber
geçmiş. Kudretli Oğuz ellerine ulaşmış. Uşun Koca’nın ota-
ğında feryat figan kopmuş. Anacığı ile babacığı ak çıkarmış.
Kara giymiş. “Oğul, Eğrek!” diye çok ağlamışlar. Ama bir
müddet ağlaya ağlaya gözleri kurumuş. Söyleye söyleye söz-
leri kurumuş. Nihayet bağırlarına taş basıp oturmuşlar. Acı-
larını içlerine atıp susmuşlar. Büyük oğullarının sevgisini de
üstüne koyup küçük oğulları Seğrek’e daha fazla sarılmışlar.
“Kaba gölgeli büyük ağacımız söküldü ise yerinde bir filizi
var!” demişler. Seğrek’in üstüne titremişler. Bir yandan da ele
güne tenbih üstüne tenbih etmişler: “Aman!” demişler. “Al-
lah aşkına ağzınızı sıkı tutun. Küçük oğluma büyüdüğünde
ağasının esir olduğunu kimse söylemesin! Seğrek’im bunu
bilmesin! Gidip de gelinmez yere, o da gitmesin.” diye ağ-
lamışlar.
    El gün Uşun Koca’nın derdine merhem olmuş. Hiç kimse
bir günden bir güne Eğrek’i anmamış. Adını sanını zikret-
memiş. Bu acı da içten içe yanarak küllenip gitmiş. Eğrek,
evinde bile unutulmuş. Seğrek’e hiçbir şey belli edilmemiş.
   Ay batmış. Gün dolanmış. Yıllar yıllara ulanmış. Beşik-
teki Seğrek bebek büyümüş. On altı yaşına basmış. Ağabeyi
Eğrek gibi Oğuzların içinde parmakla gösterilen bir yiğit ol-
muş.
     Günlerden bir gün bir düğün kurulmuş. Seğrek de çıkıp
bu düğüne gelmiş. Yiyip içip eğlenmiş. Bir zaman sonra sı-
kışmış. Ayakyoluna gitmek için dışarı çıkmış. Bu sırada iki
çocuk kavga ediyormuş. Seğrek, bunları görünce, “Bre, neyi
paylaşamıyorsunuz?” deyip elinin ucuyla bir sille birine, bir
sille de diğerine vurmuş. Çocukları ayırmış.

                                      DEDE KORKUT HİKÂYELERİ • 143
   Eski dutun biti, yetimin dili acı olur. Çocuklardan biri,
“Bizim yetimliğimiz yetmez mi? Bir de sen vuruyorsun! Eline
kuvvetine o kadar yavuz isen git kâfire vur! Ağabeyin Eğrek
Alınca Kalesi’nde on beş yıldır esirdir.” demiş.
    Bu haber üzerine Seğrek’in dünyası allak bullak olmuş.
Aklı fikri birbirine karışmış. Kendi kendine, “Yetim oğlan
niye öyle söyledi! Benim ağabeyim yok ki… Ağabeyim ol-
saydı anam babam bunu benden saklamazdı.” demiş. Fakat
içi bir türlü rahat etmemiş: “Ateş olmayan yerden duman
çıkmaz. Hele şu işin aslını bir öğreneyim.” deyip hemen eve
gelmiş. Anasının ağzını aramış: “Anacığım! Kudretli Oğuz’da
düğün dernek kurulmuş. Beni de buyur ettiler. Yiyip içerken
bir haberci geldi. Eğrek adlı bir yiğit varmış. Çok zamandır
kâfir elinde esirmiş. Kadir Mevla’nın inayeti ile çıkagelmiş.
Büyük küçük kalmadı. Düğün dernek dağıldı. Herkes onu
karşılamaya gitti. Anacığım ben de gideyim mi? Ne dersin?”
demiş.
    Seğrek, sözleriyle anasının sızlar yerine dokunmuş. Bir
çift sözle anasının yaralı yüreğinin kabuğunu yolmuş. Kadın-
cağız oğlunun niyetini anlamadan ağzındaki baklayı çıkarı-
vermiş. Oğluna söylemiş. Görelim, hanım ne söylemiş:
   Ağzın için öleyim oğul!
   Dilin için öleyim oğul!
   Güvendiğim dağlar yıkılmıştı.
   Geri yükseldi.
   Akıntılı sularım çekilmişti.
   Yeniden çağladı.


144 • DEDE KORKUT HİKÂYELERİ
   Koca ağacımın dalı budağı kurumuştu.
   Filizlenip yeşerdi şimdi.
   Durma oğul, durma!
   Herkesten ileri var.
   O yiğide yetiş.
   Karşısında el bağlayıp selam ver.
   Elini öp, boyuna sarıl.
   ‘Ağam, kardeşim!’ de.
   Ne duruyorsun?
   Koştur!
    Seğrek, bileceğini bilmiş. Anlayacağını anlamış. “Benim
de ağam, arkam var imiş.” Deyip sevinmiş. “Ağam, kâfir
elinde esir. Kim bilir, şimdi neler çekiyor!” deyip gözleri
bulutlanmış. Erkekliğe sığdıramadığı için gözyaşlarını içine
akıtmış. Birden nevri dönmüş. Anasına hiddetlenmiş. Bağı-
rıp çağırmış. Öfkesi dilinden dökülüvermiş: “Ana ağzın ku-
rusun. Dilin çürüsün. Madem bir kardeşim var idi. Bunu
el gün bilirdi de benden niye gizlerdiniz? Artık benim de
kardeşim varmış. Kaygılanmam. Kardeşim tutsak iken ben
Oğuz’da durmam.” deyip yürümüş. Bu sırada babası çıka-
gelmiş. Oğlunun dediklerini duymuş. Uşun Koca, Seğrek’i
kucaklayıp, “Yalan oğlum! O haber yanlış! Dedikleri senin
ağabeyin değil. Başkasıdır. Dur! Aksakallı babanı ağlatma.
Ak perçemli ananı sızlatma. Bize evlat acısı yaşatma!” demiş.
Çok dil dökmüş. Oğlunun ayaklarına kement olmuş. Seğrek,
babasına söylemiş. Görelim, hanım ne söylemiş:


                                       DEDE KORKUT HİKÂYELERİ • 145
   Üç yüz altmış altı yiğit ava çıksa,
   Semiz geyik üzerine kavga kopsa,
   Kardeşli yiğitler kalkar, kopar gider.
   Kardeşsizin ensesine yumruk değse,
   Ağlayarak dört yanına bakar gider.
   Gözlerinden acı yaşlar döker gider.
   Benim de ağam varmış bu gün öğrendim.
   Anam babam yol verin, çok eğlendim.
   Seğrek, son sözünü söyleyince anası babası önüne kanat
germiş: “Oğul, o duyduğun yanlış haberdir. Gitme oğul!”
diye çok yalvarmış. Ama Seğrek, “Beni yolumdan çevirme-
yin. Alınca Kalesi’ne varmadan, ağabeyim ölmüş mü diri mi
öğrenmeden, ölmüş ise kanını almadan Oğuz iline gelmem.”
demiş. Kestirip atmış.
    İki ihtiyar o kadar dil dökmüş ama oğlan yolundan dön-
memiş. Seğrek, “Anam babam! Beni kardeş yolundan dön-
dürmeyin! İçimdeki ateşi söndürmeyin!” demiş de başka bir
şey dememiş. Uşun Koca, son çare olarak Beylerbeyi Salur
Kazan’ın kapısını çalmış: “Oğlan, kardeşini öğrendi. İçine
ateş düştü. Ağabeyinin ardınca gitmek ister. Biz çok yalvar-
dık yakardık, durduramadık. Bize bir akıl ver. Yol göster. İlk
göz ağrımız, Eğrek’imiz gitti gelmez. Bari son sevincimiz,
Seğrek’imiz yanımızda kalsın. Bize can yoldaşı olsun. O da
giderse ocağım söner!” diye ağlayıp söylemiş.
   Kazan Bey, gözü yaşlı babayı teselli etmiş. Bir de akıl ver-
miş: “Oğlun arslandır Uşun Koca! Aslına çekmiş. Bir yiğide


146 • DEDE KORKUT HİKÂYELERİ
kardeş ardınca gitme denir mi? Ama ille de salmam dersen
ayağına at kösteği vur! Bir yere kımıldayamaz.” demiş.
    Seğrek’in bir yavuklusu varmış. Adı da Balkaymak’mış.
Balkaymak hanım hanımcık, güzel bir kızmış. Yüzünü gören
gonca gördüm sanırmış. Sesini duyan su çağladı sanırmış.
Güzelliği, neşesi bir yana dursun. Bir iş bilir, aş taşırırmış ki
onun minderine oturan kalkmak istemezmiş. Ekmeğini yi-
yen doymak bilmezmiş. Oğuz ilinde bu kızın bir eşi arkadaşı
daha yokmuş. Uşun Koca, acele düğün eylemiş. Oğlunu bu
kız ile evlendirmiş.
    Seğrek’i gelin odasına koymuşlar. Seğrek, kız ile aynı
döşeğe çıkmış. Ama kızın yaşmağını açıp yüzüne bile bak-
mamış. Kılıcını sıyırıp aralarına uzatmış. Arkasını dönüp
yatmış. Gelin kız, “A yiğidim! Günahım ne de yüzüme bak-
mazsın! Şu kılıcı aramızdan kaldır. Murat ver. Murat al.” de-
miş. Seğrek, kıza hiddetle, “Ağabeyimin yüzünü görmeden,
ölmüş ise kanını almadan bu gerdeğe girersem kılıcımla doğ-
ranayım. Okumla vurulayım. Oğlum doğmasın. Doğarsa on
yaşına varmasın.” demiş. Şart üstüne şart koşmuş. Biraz sa-
kinleşince, “Kız sen beni bir yıl bekle. Bir yılda gelmezsem
iki yıl bekle. İki yılda gelmezsem üç yıl bekle. Üç yıla kadar
gelmezsem, o zaman bil ki ölmüşüm. Aygır atımı boğazla.
Aşımı ver. Ondan sonra da gözün kimi tutar, gönlün kimi
severse ona var.” demiş. Ayağa kalkmış. Zırhını giyinmiş. Diz
bağını, kol bağını bağlamış. Tavladan bir at çıkarıp eyerlemiş.
Tam yürüyeceği sıra kız önüne atılmış. Kız Seğrek’e söylemiş.
Görelim, hanım ne söylemiş:



                                       DEDE KORKUT HİKÂYELERİ • 147
   Bir yılda gelmezsen, iki yıl beklerim.
   İki yılda gelmezsen, üç dört yıl beklerim.
   Dört yılda gelmezsen, beş altı yıl beklerim.
   Altı yol ayrımına çadır dikerim.
   Gelenden geçenden haber sorarım.
   Hayırlı haber vereni ihya ederim.
   Şerli haber getirenin başını keserim.
   Üzerime erkek sinek kondurmam.
   Murat ver, murat al, öyle git yiğidim!
    Kız ne kadar dil dökmüşse de Seğrek Nûh demiş, Pey-
gamber dememiş. Yalnız, “Ağabeyimin başının üzerine ant
içtim. Geri dönmem.” deyip yürümüş. Gelin kız, Seğrek’i
döndüremeyince, “Ayağı uğursuz diyeceklerine, hayâsız gelin
desinler. Çağırıp kayınbabama, kaynanama haber vereyim.”
demiş. Kaynanasının kayınbabasının kapısını çalmış. Balkay-
mak söylemiş. Görelim, hanım ne söylemiş:
   Babamdan daha iyi kayınbabam!
   Anamdan daha ileri kaynanam!
   Develerinin erkeği ürktü, gidiyor.
   Seyisler önünü kesti, durduramadı.
   Ağıllarının koçu ürktü, gidiyor.
   Çobanlar önünü kesti, durduramadı.
   Ela gözlü oğlunuz kardeşini andı, gidiyor.
   Gelininiz önünü kesti, durduramadı.
   Haberiniz olsun!


148 • DEDE KORKUT HİKÂYELERİ
   Gelin kız haber verince iki ihtiyar kalkıvermiş. Oğulları-
nın ardından yetişip varmış. “Oğul etme! Oğul gitme!” diye
yalvar yakar ağlamışlar ama Seğrek, “Ağabeyimin tutulduğu
o kaleye varmadan duramam.” deyip yol istemiş. Anası ba-
bası, sonunda müsaade etmiş. Hayır dua ile oğullarına yol
vermiş.
    Seğrek az gitmiş, uz gitmiş. Dere tepe düz gitmiş. Üç gün,
üç gece at sürmüş. Kara Tekfur’un yaptırdığı koruluğun ke-
narına gelmiş. Koruluğun etrafında at çobanları kısrak güdü-
yorlarmış. Seğrek, kâfirleri görünce kılıcını çekmiş. Üzerleri-
ne at sürmüş. Altı kâfiri oracıkta çiğneyip geçmiş. Sonra kıs-
rakları toplayıp koruluğa kapatmış. İşini bitirince kara çekik
gözlerini bir uykudur bürümüş. Üç gün, üç gece yol gidince
iyice takati kesilmiş. Atının yularını bileğine bağlamış. Yatıp
uyumuş.
    Kara Tekfur’un casusu bunu görmüş. Derhâl gidip Kara
Tekfur’a haber etmiş: “Oğuzlardan bir deli geldi. At çoban-
larını öldürdü. Kısrakları ürkütüp koruluğa soktu.” demiş.
Kara Tekfur, “Altmış silahlı adam seçin. Varsınlar. O deliyi
tutup getirsinler.” Diye emir vermiş.
    Altmış silahlı adam seçilmiş. Dörtnala sürüp gitmişler.
At kulağı tetikte olur! Zırhlı kâfirler koruluğa yaklaşınca boz
aygır demir şıkırtısını, at homurtusunu duymuş. At, kavga
kokusunu alınca geri geri çekinmiş. Seğrek’i uyandırmış.
Seğrek, kâfirleri görünce sıçrayıp kalkmış. Atına atladığı gibi
kâfirin üzerine atılmış. Adı güzel Muhammed’e salâvat ge-
tirip kâfire kılıç çalmış. Kâfirin yarısını oracıkta haklamış.
Diğer yarısını da bastırıp kaleye tıkmış. Meydanda savaşacak


                                      DEDE KORKUT HİKÂYELERİ • 149
vuruşacak kimse kalmayınca geri dönmüş. Uyuduğu yere
gelmiş. Yatıp derin uykulara dalmış.
    Kara Tekfur, adamlarının eli boş geldiğini görünce hidde-
tinden kudurmuş: “Tu yüzünüze! Altmış kişi gittiniz, yarınız
gelmedi. Yine de bir deliyi tutamadınız ha! Yıkılın karşım-
dan!” demiş. Yüzlerine tükürüp karşısından def etmiş. Bu
sefer yüz kâfir seçilmiş. Atlanıp dörtnala gitmişler. Boz aygır
yine demir gıcırtısını, at homurtusunu duyunca kavga ko-
kusunu almış. Geri geri çekinip Seğrek’i uyandırmış. Seğrek,
kâfirin daha kalabalık geldiğini görünce adeta uçarak atına
atlamış. Kaz sürüsüne şahin gibi kâfirin içine dalmış. Bir vu-
ruşta kırk kâfiri birden yere sermiş. Yirmisinin ise korkudan
ödü patlamış. Kalanları da kılıç çalıp kaleye tıkmış. Er mey-
danında kendisinden başka kimse kalmayınca tekrar uyudu-
ğu yere gelmiş. Atın yularını bileğine geçirmiş. Ayaklarını
uzatıp yatmış. Seğrek, kanlı uykulara dalınca at bileğinden
boşanmış. Savuşup gitmiş.
    Kara Tekfur, yine adamlarının boş geldiğini görünce
büsbütün çığırından çıkmış. Açmış ağzını. Yummuş gözü-
nü. Adamlarına binbir hakareti birden etmiş. Ne korkaklık-
larını bırakmış ne de iş bilmezliklerini: “Bir oğlana altmış
adam gönderdim. Yarısı ancak geldi. Onlar da eli boş gel-
diler. Yüz adam gönderdim. Boş geldiler. Bu sefer üç yüz kişi
gitsin.” demiş. Yüz kişinin bir kişiyi yenemediği haberi Alın-
ca Kalesi’nde anında duyulmuş. Bu yüzden kâfirin içine bir
korku yürümüş. Kara Tekfur, üç yüz kişi istemiş; ama kimse
gönüllü olmamış. Hatta zorla seçilenler ayak diremişler: “Biz
gitmeyiz. O deli oğlan hepimizi keser. Kökümüze kıran girer.”


150 • DEDE KORKUT HİKÂYELERİ
deyip geri kaçışmışlar. Kara Tekfur, adamlarında iş yapıcı
yüz göremeyince emir vermiş: “Gidip zindandaki Oğuz’u çı-
karın. At binsin. Kılıç kuşansın. O delinin üzerine varsın.
Oğuzların hakkından ancak Oğuzlar gelir.” demiş.
    Adamlar gidip Eğrek’i zindandan çıkarmışlar. Saçını saka-
lını tıraş etmişler. Üstünü başını düzeltmişler. Kendi giyim-
lerinden giydirmişler. Bir at ile bir kılıç vermişler: “Kara Tek-
fur, sana himmet eyledi. Koruluğa bir deli dadandı. Çocuk
demez, çoban demez, yolcu demez. Kız demez, kadın demez.
İhtiyar kimse bilmez. Ellerinde ne varsa alır. Azıklarına ta-
mah eder. Şimdi sen var. O deliyi tutup öldür. Ondan sonra
seni serbest bırakalım.” demişler.
    Eğrek, on beş yıl sonra gün yüzü görmüş. Temiz bir nefes
almış! Hem esaretten kurtulmak hem de güya acizlere zul-
meden zalimi ortadan kaldırmak için kâfirin teklifini kabul
etmiş. Oradakinin küçük kardeşi olduğunu bilmeden yürü-
müş. Kendisi önde, üç yüz kâfir arkada kaleden çıkmışlar.
Koruluğa doğru dörtnala gelmişler. Seğrek, bu sırada derin
uykuda imiş. Kâfirin çoğalıp geldiğinden habersiz öylece ya-
tıyormuş. Eğrek, koruluğa üç yüz metre kala durmuş. Ya-
nındaki kâfirlere ağaç altında yatan kişiyi gösterip, “Hadi,
varalım! Yattığı yerde basalım. Kollarını kıvırıp bağlayalım.”
deyip at oynatmış. Ama kâfirler kılını bile kıpırdatmamışlar.
Hepsi bir ağızdan, “Sen git. Kara Tekfur, senin gitmeni bu-
yurdu.” Deyip geri durmuşlar. Eğrek, “Bre, yürüsenize! Uyku
yarı ölümdür. Uyuyandan korkulur mu?” diye o kadar üste-
lemiş; ancak kâfirler aldırmamışlar: “Ne uyuması? O uyur
gibi yapar. Koltuğunun altından bakar. Yanına varınca da geniş


                                       DEDE KORKUT HİKÂYELERİ • 151
ovayı başımıza dar eder. Biz gelmeyiz. Sen git.” demişler. Eğ-
rek, “Madem öyle, ben giderim. Elini ayağını bağlarım. On-
dan sonra siz gelirsiniz.” demiş. Kâfirlerin arasından sıçrayıp
çıkmış.
    Eğrek, koyu gölgede uyuyan yiğide yaklaşınca yere inip
atını bir çalıya iliştirmiş. Oğlanın yanına varmış. Orada ya-
tan oğlana bakmış ki yüzü ayın on dördüne benziyor. Yaz
günü de boncuk boncuk terlemiş. Gelenden gidenden ha-
bersiz uyuyor. Eğrek, dolanıp bu yiğidin başucuna kıvrılmış.
Belindeki kopuzu görünce bu yiğidin Oğuz ilinden geldiğini
anlamış. Uzanıp oğlanın belinden kopuzu almış. Biraz geriye
çıkıp oturmuş. Söylemiş. Görelim, hanım ne söylemiş:
   Yurdundan yuvasından ayrılan yiğit!
   Yelesi kara, cins atıyla yol alan yiğit!
   Arku Beli’nden, Aladağ’dan aşan yiğit!
   Akıntılı güzel sudan geçen yiğit!
   Gurbete gelen yatar mı böyle?
   Benim gibi ellerini bağlatma.
   Annen ile babanı ağlatma.
   Gafil olma yiğit kaldır başını!
   Zalim kâfir sardı dört bir yanını.
    Seğrek, Eğrek’in sesine uyanmış. Onu başucunda gö-
rür görmez sıçrayıp kalkmış. Bir çırpıda kılıcını sıyırmış.
Eğrek’in başına doğru hızla kaldırmış. Tam boynunu vuraca-
ğı sıra Eğrek’in elindeki kopuzu görmüş. Birden vazgeçmiş:
“Bre kâfir! Dedem Korkut hürmetine vurmadım. Eğer elinde


152 • DEDE KORKUT HİKÂYELERİ
onun kopuzu olmasaydı; ağabeyimin başı için seni iki parça-
ya bölerdim.” deyip kılıcını kınına sokmuş. Eğrek’in elinden
kopuzu çekip almış: “Kardeş uğruna sabah erkenden yollara
düştüm. Üç gün, üç gece at koşturdum. Alınca Kalesi deni-
len yere geldim. Kalenizde esir var mıdır, bre kâfir söyle bana!
Kara başım kurban olsun bu gün sana!” demiş.
    Eğrek, Oğuzlardan gelen bu yiğidi tepeden tırnağa süz-
müş. “Acaba bu yiğit beşikte koyup geldiğim küçük karde-
şim mi?” diye içinden geçirmiş. Ama hemen ümitlenmemek
için merakla sormuş: “Bre yiğit söyle bana! Kimsin? Kimin
nesisin? Memleketin neresidir? Alp erin adını erden sakla-
ması ayıp olur?” demiş. Seğrek, “Sen benim soruma cevap
vermedin ya! Yiğitlik bizde kalsın. Ben senin soruna cevap
vereyim: Adım Seğrek. Babama Oğuzlarda Uşun Koca derler.
Memleketim ise güzel Türkistan. Şimdi sen, de bakalım. Bu
kalede esir var mıdır, yok mudur?” demiş.
    Eğrek, gördüklerine, duyduklarına inanamamış. Demin-
den beri hâlleşip konuştuğu küçük kardeşinin ta kendisiymiş.
Yanındaki yiğidin kardeşi olduğunu anlayınca gözlerinden
boncuk boncuk döküvermiş. Seğrek’in boynuna sarılmış:
“Ağzın için öleyim kardeş! Dilin için öleyim kardeş. Demek
sen beşiklerde belenmiş bıraktığım kardeşimsin ha! Er mi ol-
dun? Yiğit mi oldun kardeş! Alınca Kalesi’nin on beş yıllık
esiri benim. Gurbet ellere ağabeyini aramaya mı geldin! Ben
şimdi hangi sulara düşeyim kardeş!” diye Eğrek çok ağlayıp
az söylemiş.
   İki kardeş kucaklaşmış. Kuzu gibi koklaşmış. Bir müddet
birbirine sarılıp ağlaşmışlar. Seğrek, ağabeyinin elini öpmüş.


                                      DEDE KORKUT HİKÂYELERİ • 153
Eğrek de kardeşinin yüzünü gözünü öpmüş. İki hasretli has-
ret gidermiş. Bu sırada kâfirler üç yüz metre geriden bunları
seyretmekteymiş. Sanmışlar ki bunlar birbirine girdi. Güreşip
boğuşuyor. Çok geçmeden iki kardeş ayağa kalkmış. Atlarına
binip kara elbiseli kâfirin üzerine yürümüşler. Biri bir kanat-
tan, diğeri öbür kanattan kâfire saldırmış. Oracıkta yarısını
kılıçtan geçirmişler. Geri kalanını da basıp kaleye tıkmışlar.
Alınca Kalesi’nden başka gelen olmayınca da geri dönmüşler.
Koruluktaki kısrakları önlerine katıp memleketlerine doğru
yola çıkmışlar.
   Az gitmişler, uz gitmişler. Dere tepe düz gitmişler. Üç gün,
üç gece yol gitmişler. Sonunda Oğuz hudutlarına yetmişler.
Seğrek, ağabeyi Eğrek’i kâfir elinden çekip alınca babasına
müjde göndermiş. Aksakallı Uşun Koca, müjdeyi alınca şâd
olmuş. Ev halkıyla beraber yollara dökülmüş. Oğullarını da-
vullarla zurnalarla karşılamış. İki oğlunu bir bağrına basmış.
Bir birini, bir birini öpüp koklamış. Hasretlik gidermiş.
   Uşun Koca, o gün büyük otağlar diktirmiş. Attan aygır,
deveden buğra, koyundan koç kestirmiş. Erkek cinsi besili
mallardan birer sürü kırdırmış. Kırk yerde geniş ağızlı ka-
zanlar kurdurmuş. Çeşit çeşit yemekler yaptırmış. Şerbetler,
kımızlar, ayranlar hazırlatmış. Büyük oğluna da helal süt em-
miş bir kız buluvermiş. İç Oğuzlara Dış Oğuzlara okuntu
göndermiş. Yeniden yedi gün, yedi gece düğün yapmış. Bol
bol yenmiş. İçilmiş. Öbür gelin de getirilince iki kardeş birbi-
rine sağdıç olmuş. Murada maksuda ikisi de aynı gün ermiş.
    Dedem Korkut gelmiş. Bunların düğününde neşeli hava-
lar çalmış. Eğrek ile Seğrek’in yiğitliğini övmüş. Aslını neslini


154 • DEDE KORKUT HİKÂYELERİ
anlatmış. Sonra da beş kelime dua kılmış: Eninde sonunda
uzun yaşın ucu ölümdür. Ölüm vakti geldiğinde Allah arı
imandan ayırmasın. Her ne günahınız varsa Allah, adı güzel
Muhammed’in yüzü suyu hürmetine bağışlasın. Âmin di-
yenlerin Allah yüzüne baksın. Hanım hey…




                                   DEDE KORKUT HİKÂYELERİ • 155
                    SALUR KAZAN’IN
                   ESİR DÜŞTÜĞÜ BOY




B      ir gün Trabzon Tekfuru, Beylerbeyi Salur Kazan’a bir
       şahin göndermiş. Kazan Bey, bir sabah şahinci başını,
tavlacı başını, hizmetkârını almış. Beylere paşalara duyurma-
dan ava çıkmış. Az gitmişler, uz gitmişler. Vara vara Trabzon
civarında tatlı bir subaşına varmışlar. Suyun karışıp gittiği ça-
yırların arasında ise büyük bir kaz sürüsü görmüşler.
    Kazan Bey, “Çarp da gel!” deyip şahini havaya atmış. Ama
şahin, kazlara dönüp bakmamış bile. Havalanıp gitmiş. Ka-
zan Bey, şahine çok öfkelenmiş: “Bunu sana gösteririm.” de-
yip şahinin ardı sıra atını kanatlandırmış. Şahin havada, ken-
disi yarı yerde, yarı gökte bir müddet gitmişler. Şahin Toman
Kalesi’ne varınca inmiş. Salur Kazan, şahinin kaleye indiğini
görünce geri dönmüş. Tekrar subaşına gelmiş: “Şurada biraz
uyuyalım. Yorgunluk atalım.” demiş. Bir ağacın altına kıvrı-
lıp yatmış. Yatar yatmaz da uyumuş.
   Oğuzların başına ne kaza gelirse uykudan gelirmiş. Oğuz
beyleri yatmayınca yetmiş gün uyumazmış. Uyuyunca da
yedi gün uyanmazmış. Meğer Trabzon Tekfuru Kazan Bey’e
tuzak kurmuş. Bunun için de o uğursuz şahini eğittikten
sonra hediye göndermiş. Şahin geri dönünce Kazan Bey’in


                                                             • 157
kaz avında olduğunu anlamış: “Demek kuş kapana girdi. Sa-
lur Kazan tuzağıma düştü! Şimdi seni kuş gibi avlayayım da
gör!” demiş. Derhâl bin adam atlandırıp, “Gidin, subaşlarını
didik didik arayın. Kazan uzakta olamaz. Bulduğunuz yerde
tepesine binin. Tutup getirin.” diye askerlerine emreylemiş.
    Bin atlı kâfir kaleden çıkarak yay gibi açılmış. Ok gibi
dört bir yana dağılmış. Kaz ördek uğrağı subaşlarına doğru
dörtnala koşturmuşlar. Çok geçmeden bir subaşında Salur
Kazan’ı uyurken bulmuşlar. Etraflarını çevirip üç adamını
oracıkta şehit etmişler. Kazan Bey, sanki kan uykusuna yat-
mış gibi hiçbir şey duymamış. Başında o kadar gürültü kop-
muş da uyanmamış. Kâfirler, bunu fırsat bilip onun ellerini
kollarını bağlamışlar. Bir arabaya bindirip urganlarla sıkıca
sarmışlar. Salur Kazan’ı çevreleyip Toman Kalesi’ne doğru
yürümüşler.
    Kazan Bey, kağnı gıcırtısına uyanmış. Yattığı yerden doğ-
rulup kalkmış. Kalkarken de kollarındaki kalın urganları
koparıp atmış. Etrafındaki kâfirlere bir göz gezdirmiş. Sonra
kağnının ortasına bağdaş kurup oturmuş. Bir kahkaha at-
mış. Gevrek gevrek gülmüş. Kâfirlerin Beyi Salur Kazan’a,
“Neye gülüyorsun? Hâline mi?” demiş. Kazan Bey de, “Bre
kâfir! Birden uyanınca kağnı arabasını beşiğim sandım. Uzun
eteklerinizle sizleri de çirkin dadılarıma benzettim. Ona gü-
lerim.” demiş. Bu arada kaleye girmişler. Salur Kazan’ı tutup
bir kuyuya atmışlar. Kuyunun ağzını da değirmen taşıyla sa-
pasağlam kapatmışlar.
    Bir gün Tekfur’un karısı, “Varıp şu Kazan’ı bir göreyim.
İn midir, cin midir? Ayı mıdır, kurt mudur? Nasıl bir in-
sandır? Hele bir anlayayım.” diyerek kuyunun ağzına gelmiş.


158 • DEDE KORKUT HİKÂYELERİ
Değirmen taşının deliğinden, “Kazan Bey, nedir hâlin? Dir-
liğin düzenin yerin altında mı hoştur, yoksa yerin üstünde
mi hoştur? Hem şimdi ne yiyip içiyorsun, neye biniyorsun?”
demiş. Salur Kazan, “Ölülerine verdiğin yemekleri ellerinden
alıyorum. Ölülerinin en rahvan koşanına biniyorum. Yaşlıla-
rını ise yedeğimde çekiyorum.” demiş. Tekfur’un karısı, bu
cevap karşısında neye uğradığını şaşırmış: “Aman, Kazan Bey
aman! Yedi yaşında bir kızım ölmüştür. Dininin hakkı için
ona binme!” diye yas yas yalvarmış. Kazan Bey, “Ölülerinin
arasında ondan rahvan koşanı yoktur. Hep ona biniyorum.”
Deyip susmuş.
    Kadın, iki eliyle kafasına vurarak koşmuş. Bir yanda da,
“Vay ki vay! Senin elinden ne yeryüzünde dirimiz ne de ye-
raltında ölümüz kurtulurmuş!” diyerek doğruca Tekfur’a
varmış: “Kerem eyle, o Kazan’ı kuyudan çıkar. Kızcağızımın
belini koparacak. Yeraltında hep kızcağızıma biniyormuş.
Diğer ölülerimizi de toplayıp yedekte çekiyormuş. Hem
ölülerimiz için verdiğimiz yemeği ellerinden alıp yiyormuş.
Onun elinden ölümüze de dirimize de kurtuluş yokmuş. Di-
ninin aşkına onu kuyudan çıkar.” diye ağım ağım ağlamış.
Sızım sızım sızlamış.
    Tekfur, karısının ısrarına dayanamayıp ileri gelen adam-
larını toplamış: “Kazan’ı tuttuk, zindana kapattık. Ama bu-
nun oğlu uşağı, kardeşi kuşağı var. Yarın bir gün onlar izini
bulurlar. Gelip karşımıza dikilirler. İyisi mi, ağzından yemin
billâh söz alıp Kazan’ı bırakmalı. Siz ne diyorsunuz?” demiş.
Kâfirler de, “Sen doğrusunu düşünmüşsün!” diye onu des-
teklemişler. Salur Kazan’ı kuyudan çıkarıp Tekfur’un mecli-
sine getirmişler.


                                     DEDE KORKUT HİKÂYELERİ • 159
    Tekfur, Kazan Bey’i karşısına alıp, “Bir daha üzerimize
düşmanlık için gelmeyeceğine ant iç. Yemin et. Sonra da bizi
öv. Oğuzları yer. Seni bırakalım. Var, yoluna git.” demiş. Ka-
zan Bey, Tekfur’u dinledikten sonra, “Vallahi billâhi, doğru
yolu görürken eğri yoldan gelmem!” deyip yemin etmiş. Ant
içmiş. Bu yemin kâfirlerin çok hoşuna gitmiş: “Kazan iyi ant
içti. Doğru yolu görürken eğri yoldan gelmeyeceğine söz ver-
di.” demişler. Tekfur, Salur Kazan’a, “Hadi bizi öv, Oğuzları
yer.” demiş. Kazan Bey, “Yağız ata binmeyince benim dilim
çözülmez. Atımı eyerleyip getirin. Ben de bineyim. Ondan
sonra sizi öveyim.” demiş. Bu söz üzerine Tekfur sıçrayıp
kalkmış: “Olmaz! Türk’ün atı kanatlarıdır. Seni ata bindire-
lim de uçup gidesin, öyle mi? Yağma yok! Ya bizi översin ya
da zindanı boylarsın.” demiş. Salur Kazan, hiç istifini bozma-
dan, “O zaman bir kâfir getirin. Ona bineyim. Ondan sonra
sizi öveyim.” demiş. Salur Kazan’ın bu şartını kabul etmişler.
    En iri yapılısından bir kâfir çağırmışlar. Bir gem, bir eyer,
bir de yular getirmişler. Salur Kazan, eyeri kâfirin sırtına vur-
muş. Kolan kayışını karnından dolayıp çekmiş. Ağzına gem
verip başına yuları takmış. Daha sonra sıçrayıp sırtına bin-
miş. “Deh!” deyip de ökçelerini vurunca kâfirin kaburgala-
rını birbirine geçirmiş. Gemi çekince de ağzını ayırıp atmış.
Dağ kütlesi gibi olduğu yere yığmış. Üzerine oturup, “Bre
kâfirler! Bu, canı nârini nereden buldunuz? Deh demeden
ölüverdi. Madem yemin edip ant içtim, bari bir kopuz verin
de sizi öveyim.” demiş.
   Tekfur, intikam korkusundan bir adamının ölmesine
aldırmamış. Bir kopuz getirtip Salur Kazan’a vermiş: “Bir


160 • DEDE KORKUT HİKÂYELERİ
daha üzerimize düşmanlık için gelmeyeceğine ant iç. Yemin
et. Sonra da bizi öv. Oğuzları yer. Ondan sonra seni bıraka-
lım. Var, yoluna git.” demiş. Kazan Bey, Tekfur’u dinledikten
sonra, “Vallahi billâhi, doğru yolu görürken eğri yoldan gel-
mem!” deyip yemin etmiş. Ant içmiş. Bu yemin kâfirlerin
hoşuna gitmiş: “Kazan iyi ant içti. Doğru yolu görürken
eğri yoldan gelmeyeceğine söz verdi.” demişler. Tekfur, Salur
Kazan’a, “Hadi bizi öv, Oğuzları yer.” demiş. Salur Kazan ko-
puzu almış eline, başlamış söylemeye:
   On bin, yirmi bin, kırk bin düşman ne ki bre kâfir?
   Yetmiş bin, seksen bin, doksan bin düşman ne kibre kâfir?
   Yüz bin düşman gördüm de yüzümü dönmedim.
   Yüzü dönmez kara kılıcımı elime aldım.
   Muhammed’in dini aşkına kılıç vurdum.
   Ak meydanda yumru başı top gibi kestim.
   O zaman bile erim, beyim diye övünmedim.
   Övünenleri hoş görmedim.
   Eline geçmiş iken bre kâfir öldür beni.
   Kara kılıcını çal, kes başımı.
   Kılıcından geri çekilmem.
   Kendi aslımı, kendi kökümü yermem!
   Kazan Bey, bir daha söylemiş. Görelim, hanım ne söylemiş:
   Akçakale, Sürmeli’de at oynattım.
   At ile Karun eline baskın yaptım.
   Akhisar Kalesi’nin burcunu yıktım:


                                     DEDE KORKUT HİKÂYELERİ • 161
   Ak akçe getirdiler, bakır dedim.
   Kızıl altın getirdiler, bakırdır dedim.
   Ela gözlü kızını gelinini getirdiler aldanmadım.
   Kilisesini yıkıp mescit yaptım.
   Altınını gümüşünü yağmalattım.
   O zaman bile erim, beyim diye övünmedim.
   Övünenleri hoş görmedim.
   Eline geçmiş iken bre kâfir öldür beni!
   Seni övmem.
   Kendi aslımı, kendi kökümü yermem.
   Kazan Bey, bir daha söylemiş. Görelim, hanım ne söylemiş:
   Ak kayalığın erkek kaplanında bir köküm var.
   Kırdaki bayırdaki geyiklerinizi durdurmak için.
   Ak sazlığın arslanında bir köküm var.
   Alaca kısraklarınızı durdurmak için.
   Azman kurt yavrusunun erkeğinde bir köküm var.
   Akça yünlü koyunlarınızı gezdirmek için.
   Akdoğan kuşunun erkeğinde bir köküm var.
   Alaca ördeğini, karaca kazını uçurmak için.
   Kudretli Oğuz elinde Uruz adında bir oğlum var.
   Bir kardeşim var, Kara Göne adında.
   Yeni doğanını bile yaşatmazlar.
   Eline geçmiş iken bre kâfir öldür beni, yok et beni.
   Kılıcından geri çekilmem.
   Oğuz erenleri dururken; seni övmem.
   Kendi aslımı yermem.

162 • DEDE KORKUT HİKÂYELERİ
     Kazan Bey, kendilerini övmeyince kâfirler hiddetlenmiş:
“Bu bizi övmedi. Hemen kafasını vurup öldürelim.” demiş-
ler. Tekfur ileri çıkıp, “Bunu arkasız adam mı bellediniz, öl-
dürmek olmaz. Bunun oğlu var, kardeşi var. Bu gün yarın
bütün Oğuzlar üstümüze gelirler. O zaman ne yaparız?” de-
miş, ötekilerini vazgeçirmiş. En son Kazan Bey’i götürüp do-
muz ahırına hapsetmişler. Kâh kuyuda, kâh domuz damında
çileli on altı yıl geride kalmış.
    At ayağı çabuk, ozan dili çevik olur. Kazan Bey, ava çı-
karken yeni doğmuş bir oğlu varmış. Oğlan büyüyüp güçlü
kuvvetli bir yiğit olmuş. On altı yaşına basmış. O vakte kadar
dedesi Bayındır Han’ı babası bilirmiş. Uzun boylu Burla Ha-
tun, “Uruz’um babasının esir olduğunu büyüyüp güçlenme-
den bilmesin. Vaktinden evvel öğrenirse gider, kendini kâfire
vurdurur. Acım bir iken iki olur.” Diye oğlundan saklarmış.
Meğer Uruz, nasıl öğrenmiş ise bir gün hakikati öğrenmiş. O
an can evine bir ateş düşmüş. Uruz, anasına haber verip der-
hal yürümüş. Burla Hatun, kayını Kara Göne’ye, “Uruz ba-
basını öğrendi. Durmaz gider.” diye acele haber vermiş. Kara
Göne, hemen atlanıp Uruz’a yetişmiş. Onun ardınca boz atlı
Bamsı Beyrek gelmiş. Derken Eyilik Koca oğlu Dönebilmez
Dölek Evren yanlarında bitmiş. Düzen oğlu Alp Rüstem
atlanıp gelmiş. Bütün Oğuz beyleri askerlerini toplayıp gel-
mişler. Bu yiğitlere Kara Göne baş olmuş. Borular çalınmış,
davullar dövülmüş. Kâfir illerine doğru yola çıkmışlar.
    Oğuz yiğitleri az gitmişler, uz gitmişler. Derelerden sel
gibi akmışlar. Tepelerden yel esmişler. Karlı dağlardan, buz-
lu sulardan geçmişler. Dağdan, taştan, sudan, ağaçtan haber


                                     DEDE KORKUT HİKÂYELERİ • 163
sormuşlar. Ama dağ, taş, su, ağaç ne haber versin? Kazan
Bey’in nerede tutulduğunu nasıl söylesin? Oradan Trabzon
boylarına varmışlar. Sarp bir kayalıkta, önünde kara cüppeli
keşişlerin bekleştiği, kartal yuvasına benzer bir kilise görmüş-
ler. Uruz, “Varalım, şu keşişlere bir soralım. Belki babamdan
bir haber verirler.” demiş. Oğuz yiğitleri kiliseye doğru yürü-
müşler. Keşişler bunları görünce kaleye kaçışmışlar. Kapıyı
sıkıca kapattıktan sonra Oğuz yiğitlerini yukarıdan taşa tut-
muşlar.
    Uruz, “Bre Beyler! Biz bunlara ne ettik de bizi taşlıyorlar.
Beni seven attan insin. Kâfirin kapısına birer gürz vuralım.”
demiş. On altı yiğit sıçrayıp attan inmiş. Gürzünü omzuna
atan, kalkanını kafasına tutan sürgülü sağlam kapının önüne
gelmiş. Gelen bir gürz vurup kenara çekilmiş. Üç beş darbe-
den sonra kapı un gibi dağılmış. Kapı açılınca Oğuz yiğitleri
içeri dalmışlar. Kâfirler, aman dileyip el etek öpmüşler. Kazan
Bey’in Toman Kalesi’nde esir tutulduğunu söylemişler. Oğuz
yiğitleri de kâfirleri bağışlamışlar. Dörtnala Toman Kalesi’ne
doğru yola çıkmışlar.
    Meğer kiliseden gizli bir geçit varmış. Keşişin biri buradan
kaçıp Tekfur’a haber getirmiş: “Ne duruyorsunuz? Üzerinize
düşman geldi!” diye yetiştirmiş. Tekfur, ileri gelen adamlarını
toplayıp, “Bunlarla nasıl savaşalım, nasıl uyuşalım?” demiş.
Kâfirin biri, “Bunlarla savaşmanın anlaşmanın yolu, karşı-
larına Kazan’ı çıkarıp vuruşturmaktır. Başka bir hâl çaresi
yoktur.” demiş.
   Hemen varıp Salur Kazan’ı domuz damından çıkarmışlar.
Tekfur’un önüne getirmişler. Tekfur, “Kazan, üstümüze düş-
man geldi. Kavga veya haraçla bu belayı başımızdan savarsan

164 • DEDE KORKUT HİKÂYELERİ
seni bırakırız. Sonra bizim memlekete düşmanlığa gelme-
yeceğine de söz vermelisin. Yemin etmelisin!” demiş. Salur
Kazan, “Vallahi billahi, doğru yolu göre göre eğri yoldan
gelmem!” demiş. Ant içip yemin etmiş. Kâfirler, “Kazan, iyi
yemin etti.” diye sevinmişler. Tekfur, kaçmasın diye askerini
Kazan Bey’in etrafına toplamış. Daha sonra zırh, miğfer, kı-
lıç, kalkan, mızrak getirtmiş. Salur Kazan’ı baştan ayağa ken-
dileri gibi giydirip donatmışlar. Kurulu meydana indirmişler.
     Bu sırada Oğuz gazileri gelmişler. Toman Kalesi’ni çevir-
mişler. Gümbür gümbür davullar çalınmış. Borular öttürül-
müş. Kâfire karşı meydan okunmuş.
     O zamanlar iki taraftan birer kişi meydana çıkar, teke
tek dövüşürmüş. Savaş ondan sonra başlarmış. Kâfirler, Sa-
lur Kazan’ı öne çıkarmışlar. Kazan Bey bakmış ki Oğuzların
önünde ak boz atlı, sağlam demir giyimli, ak sancaklı bir yi-
ğit duruyor. Onun yanında kardeşi Kara Göne saf bağlamış
bekliyor. Daha nice Oğuz beylerini görmüş ama kardeşinden
başkasını tanımamış. Birden at sürüp meydana girmiş. Kar-
şısına boz atlı Beyrek çıkmış. Kazan Bey, burada söylemiş.
Görelim hanım, ne söylemiş:
     Karşıma çıkan yiğit, kimsin?
     Demir zırhlı yiğit, kimlerdensin?
     Adın nedir söyle bana!
     Beyrek söylemiş. Görelim hanım, ne söylemiş:
     Kâfir, sen beni bilmez misin?
     Parasar’ın Bayburt Hisarı’ndan uçan,
     Bay Büre oğlu Bamsı Beyrek bana derler.
     Gel beri, dövüşelim.

                                     DEDE KORKUT HİKÂYELERİ • 165
    Beyrek, sözünü bitirince Kazan Bey, “Bey yiğit, başın için
söyle bana. Askerin önünde ak boz atlı bir yiğit çıktı. Alay
bağlayıp ak sancak dikti. Yiğit, başın için o yiğit kimdir, ki-
min nesidir?” demiş. Beyrek, “Kimin nesi olacak, kâfir! Beyi-
miz Kazan’ın oğludur.” demiş. Kazan Bey kendisini tanıtma-
dan, “Elhamdülillah! Benim oğlum büyük yiğit olmuş.” Diye
gönlünden geçirmiş. Beyrek, “Kâfir, daha ne kadar onu bunu
soracaksın?” deyip saldırmış. Altı kanatlı gürz ile bir darbe
sallamış. Salur Kazan, Beyrek’i bileğinden tutuverip ensesine
bir çomak vurmuş: “Sen git, ak boz atlı Bey’in gelsin.” demiş.
Beyrek, atının boynunu kucaklayıp gitmiş.
   Bunu görünce Eyilik Koca oğlu Dönebilmez Dölek Ev-
ren meydana girmiş. Kazan Bey, burada söylemiş. Görelim,
hanım ne söylemiş:
   Karşıma çıkan yiğit, kimsin?
   Büyük cins atlı yiğit, kimlerdensin?
   Adın nedir, söyle bana!
   Eyilik Koca oğlu Dönebilmez Dölek Evren, “Kâfir, be-
nim adımı bilmeyen kâfir mi var? Elli yedi kalenizin kilidini
alan Eyilik Koca oğlu Dönebilmez Dölek Evren bana derler.”
deyip mızrağını koltuğuna kıstırmış. Kazan Bey’e doğru at
sürmüş. Kazan Bey, kendini tanıtmamış. Hışımla gelen
Dönebilmez Dölek Evren’in mızrağını elinden alıverip kafa-
sına çalmış. Mızrak parça parça olmuş. Kazan Bey, “Sen git,
ak sancaklı Bey’in gelsin.” demiş. Dönebilmez Dölek Evren,
ne yana gittiğini bilmeden dönüp gitmiş.
   Oğuz yiğitleri birbirine saldırdıkça, Tekfur bu işi akıl


166 • DEDE KORKUT HİKÂYELERİ
eden adamına, “Hay aklınla bin yaşa! Oğlunu babasına, kar-
deşi kardeşine kırdırıyoruz.” diye alkış tutuyormuş.
   Kazan Bey, er dilemiş. Uruz, ileri atılmaya yeltenmiş.
Ama amcası Kara Göne dizginlerini tutup bırakmamış. O
an Düzen oğlu Alp Rüstem meydana dalmış. Teklifsizce kılıç
çekip Kazan’ın üzerine atılmış. Kazan Bey, bir darbede Alp
Rüstem’in sakalının yarısını tıraş edip, “Sen git, demir zırhlı
Bey’in gelsin!” demiş.
   Uruz, amcasının elinden dizgini ansızın çekip almış. Ak
boz atını yıldırım gibi meydana sürmüş. Geldiği ile Salur
Kazan’a kılıç indirişi bir olmuş. Zırhını kesip atmış. Dört
parmak derinliğinde omuzuna oturtmuş. Kazan Bey’in al
kanı şorlamış. Koynuna dolmuş. Uruz geri dönmüş, bir dar-
be daha indirmek üzere gelmiş ki Salur Kazan, kendisini oğ-
luna tanıtmış. Görelim hanım, ne söylemiş:
   Kara dağımın yükseği oğul!
   Kara gözlerimin feri oğul!
   Alpım Uruz, arslanım Uruz!
   Aksakallı babana kıyma oğul!
   Birden Uruz’un şefkat damarları kaynamış. Kara çekik
gözleri kanlı yaş dolmuş. Attan inip babasının ayaklarına ka-
panmış. Ellerini öpe öpe af dilemiş. Kazan Bey de oğlunun
boynuna sarılıp yüzünü gözünü öpmüş. Oğuz beyleri at sü-
rüp bunların etrafını çevirmişler. Hepsi attan inerek Kazan
Bey’in elini öpmüşler. Bu manzarayı gören kâfirin dünya
âlem başına dar gelmiş. Hepsi kaçacak delik aramış. Beyler,
kalkıp at sürmüşler. Kılıç çalmışlar. O gün kâfirin köküne


                                      DEDE KORKUT HİKÂYELERİ • 167
kıran girmiş. Dereler tepeler kâfir ölüsünden geçilmez ol-
muş. Oğuz yiğitleri Toman Kalesi’ni almışlar. Kilisesini yıkıp
yerine mescit yapmışlar. Kâfirin ağır akçesini, bol hazinesini
ganimet getirmişler.
   Uruz, kanlı kâfir elinden babasını çekip alınca akça yüz-
lü anasına müjdeci gelmiş. Kazan Bey’in kızı gelini yollara
dökülmüş. İleri varıp babalarının elini öpmüşler. Ayağına
kapanmışlar.
    Salur Kazan geniş çayırlığa, güzel çimenliğe büyük otağ-
lar kurdurmuş. Attan aygır, deveden buğra koyundan koç
kestirmiş. Erkek cinsi besili mallardan birer sürü kırdırmış.
Güzel yemekler, soğuk içecekler hazırlatmış. İç Oğuzlara, Dış
Oğuzlara ziyafet vermiş. Yedi gün, yedi gece yiyip içmişler.
Birbirleriyle hoş geçinmişler. Dedem Korkut, gelip neşeli ha-
valar çalmış. Gazi erenlerin başına ne geldiğini söylemiş:
   Hani övdüğümüz beyler,
   Dünya benim diyenler!
   Ecel aldı, yer gizledi.
   Fani dünya kime kaldı!
   Gelimli, gidimli dünya,
   Son ucu ölümlü dünya!
    Ölüm vakti geldiğinde Allah, arı imandan ayırmasın. Ka-
dir Mevla kimseyi namerde muhtaç eylemesin. Âmin diyen-
lerin Allah yüzüne baksın. Günahınızı, adı güzel Muhammed
Mustafa’nın yüzü suyu hürmetine bağışlasın. Hanım hey…




168 • DEDE KORKUT HİKÂYELERİ
                DIŞ OĞUZLARIN
          İÇ OĞUZLARA İSYAN ETTİĞİ BOY




 İ   ç Oğuzların Salur Kazan adında bir beyi varmış. Kazan
     Bey, zenginliği ve cömertliği ile meşhur biriymiş. Yılda
bir kere Dış Oğuzları, İç Oğuzları bir araya getirir, evini yağ-
malatırmış.
    Beylerbeyi Salur Kazan, bir gün İç Oğuzları çağırmış. Ev-
deki hiçbir şeye dokunmadan hanımının elinden tutup dışa-
rı çıkmış. Yüksekçe bir yerde, “Yağma var! Talan var!” deyip
evini göstermiş. İç Oğuzlar oğul vermiş arı gibi koşuşmuşlar.
Kazan Bey’in evine dalmışlar. Kim ne kapmış ise kapanın
elinde kalmış. Kazan Bey de hanımı ile bunların sevincini
seyredip sevinmiş.
    Ay batmış, gün dolanmış. Bir zaman sonra Beylerbeyi
Salur Kazan, bir ziyafet vermiş. İç Oğuzları, Dış Oğuzları
hep çağırmış. İç Oğuzlar Kazan Bey’in davetine çıkagelmiş-
ler. Ama Dış Oğuzlardan gelen olmamış. Daveti kabul edil-
meyince Kazan Bey çok üzülmüş. Yanındaki beylere dönüp,
“Bre beyler, biz Dış Oğuzlara ne ettik de bizim davetimizi
geri çevirdiler!” diye dertlenmiş. Kılbaş adında bir bey var-
mış. Kılbaş, “Ağam Kazan kalkıp Dış Oğuzlara gideyim.
Dayın Aruz Koca’nın ağzını bir yoklayayım. Derdi neymiş,
öğrenip geleyim.” demiş. Salur Kazan da Kılbaş’ı göndermiş.

                                                            • 169
   Dış Oğuzların Aruz Koca adında bir beyi varmış. Aruz
Koca, Kazan Bey’in özbeöz dayısıymış. Kılbaş, birkaç adamla
Aruz Koca’nın otağına gelmiş. Aruz Koca, oğlanları ile altın
gölgeliğinin altında oturmuş, yiyip içiyor, konuşuyormuş. Kıl-
baş yaklaşıp selam vermiş. Ama Aruz Koca, ne istifini bozmuş
ne de Kılbaş’ın selamını almış. Yiyip içmeye devam etmiş. Kıl-
baş, yüzüne bakılmayışına aldırmadan, “Aruz Koca! Kazan Bey
dara düştü. Üzerine düşman geldi. ‘Aruz Dayı’m gelsin. İmda-
dıma yetişsin.’ diye sana acele haber eyledi.” demiş.
    Aruz Koca, başını kaldırıp, “Bre Kılbaş! Salur Kazan, İç
Oğuzlar ile Dış Oğuzları ziyafete beraber çağırırdı. Evini be-
raber yağmalatırdı. Suçumuz neydi ki İç Oğuzları ziyafete,
yağmaya çağırdı da bizi çağırmadı. Bizi, üzerine düşman ge-
lince mi hatırladı? Var git yoluna! Kazan’ın belası eksik olma-
sın! Dayısı Aruz’un adını anarak bekleyedursun! Biz Kazan’a
düşman olduk. Böyle bilsin.” demiş. Aruz Koca, son sözünü
söyleyince Kılbaş, ağzındaki baklayı çıkarmış: “Aruz, Aruz!
Kazan Bey’in üzerine düşman filan gelmedi. Salur Kazan, al-
tın başlı otağını Aladağ’da kurdurmuştu. Üç yüz altmış altı
alp eren yanına toplanmıştı. Bir tek sen yoktun. Yiyip içer-
ken beyler seni andılar. Kulağını çınlattılar. Ben de, Kazan
Bey’in davetini niye geri çevirdiğini öğrenmeye gelmiştim.
Anladım, bildim ki Kazan’a düşmanmışsın.” deyip atını çe-
virmiş. Sürüp gitmiş.
   Aruz Koca, bunu duyunca çok üzülmüş. Salur Kazan’a
düşmanlık beslediği için pişman olmuş. Ama ok yaydan çık-
mış bir kere! Aruz Koca, bir gün sonra yeşil düze, taze çimene
büyük otağ kurdurmuş. Attan aygır, deveden buğra, koyundan


170 • DEDE KORKUT HİKÂYELERİ
koç kestirmiş. Dış Oğuz beylerine ziyafet vermiş. Emen, Alp
Rüstem, Dönebilmez Dölek Evren çıkagelmiş. Öteki beyler
de tek tek toplanmışlar. Yiyip içerken Aruz Koca iki dizinin
üstüne çökmüş: “Beyler, ben sizi niye çağırdım, biliyor mu-
sunuz? Kazan, bana Kılbaş’ı göndermiş: ‘Otağımı düşman
bastı. Evim günüm yağmalandı. Darda kaldım. Aruz Dayı’m
gelsin.’ diyesiymiş. Ben de, ‘Biz Kazan’a düşman olduk. Şim-
diye kadar İç Oğuzlar, Dış Oğuzlar bir olur, evini yağmalar-
dık. Beylerle gelir, Kazan’ı selamlar giderdik. Bizim suçumuz
neydi de bizi çağırmadı!’ dedim.” demiş.
    Emen, Aruz Koca’ya, “İyi demişsin!” deyip destek vermiş.
Aruz Koca, öteki beylere de ne düşündüklerini sormuş. On-
lar da, “Madem sen İç Oğuzlara düşman oldun, biz de düş-
man oluruz.” demişler. Aruz Koca, Kuran’a el bastırıp her-
kesten söz almış. Dış Oğuz beyleri ne olursa olsun Aruz Koca
ile beraber adım atacaklarına ant içmişler: “Dostuna dostuz,
düşmanına düşmanız.” demişler. Aruz Koca, Dış Oğuz beyle-
rine çeşitli hediyeler, ipek kaftanlar verdikten sonra, “Beyler,
Beyrek bizden kız almıştır. Bizim eniştemizdir. Ama Kazan’ın
da en güvendiği adamıdır. ‘Gel de bizi Kazan ile barıştır.’ di-
yelim. Beyrek’i buraya getirtelim. Sonra bize itaat etmesini
isteyelim. Ederse Kazan’ı can evinden vurmuş oluruz. Yok,
bize itaat etmezse ben sakalını tutayım. Siz de hançerleyin.
Beraberce öldürelim. Aradan Beyrek’i kaldıralım.” demiş.
    Aruz Koca, Beyrek’e adam göndermiş: “Beyrek, kerem
eylesin. Buraya kadar gelsin. Görüşüp konuşalım. Bir karara
varalım. Kendisi Kazan’ın en güvendiği kimsedir. Gelsin, bizi
Kazan Bey ile barıştırsın.” diye haber salmış. Beyrek, Aruz


                                      DEDE KORKUT HİKÂYELERİ • 171
Koca’nın selamı gelince temiz elbise giyinmiş. Saçını saka-
lını taramış. Güzel kokular sürünmüş. Üzerine bir çakı bile
almadan at binmiş. Kırk yiğidi ile Aruz Koca’nın evine var-
mış. Selam verip içeri girmiş. Meğer Dış Oğuz beyleri hep
oradaymış. Sıra sıra oturmuşlar, yiyip içip konuşuyorlarmış.
Beyrek gelince başköşeden yer göstermişler. Beyrek oturmuş.
Yiyip içmeye başlamış. Biraz sonra Aruz Koca, iki dizinin
üstüne doğrulmuş. Beyrek’e dönerek, “Seni niye çağırdık, bi-
liyor musun?” demiş.
    Beyrek “Niye olacak? ‘Kerem eyleyip gelsin, bizi Kazan
Bey ile barıştırsın.’ demişsin ya!” diye cevap vermiş. Aruz
Koca, “O işin aldatmacası! Şu gördüğün beyler Kazan’a hep
asi olduk. Sen de Kuran’a el basıp yemin edeceksin. Kazan’a
asi olacaksın.” deyip elindeki Kuranı Kerim’i Beyrek’e doğru
uzatmış. Beyrek, elindeki kaşığı atıp ayağa kalkmış. Kuran-ı
Kerim’i almış. Öpüp başına koymuş. El basmış: “Ben Kazan’ın
nimetini çok yedim. Bilmez isem gözüme dizime dursun!
Kara koç cins atına çok bindim. Bilmez isem tabutum olsun!
Güzel kaftanlarını çok giydim. Bilmez isem kefenim olsun!
Alaca büyük otağına çok girdim. Bilmez isem bana zindan
olsun! Yemin eder, ant içerim ki ben Salur Kazan’a isyan edip
düşman olmam!” deyip yürümüş.
    Aruz Koca, kalkıverip Beyrek’i sakalından tutmuş: “Saç-
ma sapan konuşma! Kanına susama! Gel, ant iç!” diye öfkey-
le bağırmış. Beyrek, “Aruz, bana bunu yapacağını bilseydim
böyle bomboş gelir miydim? Sağlam yapılı zırhımı giyerdim.
Kara çelik kılıcımı kuşanırdım. Kargı dalı, altmış tutam mız-
rağımı alırdım. Kara koç cins atıma binerdim. Ela gözlü beyler


172 • DEDE KORKUT HİKÂYELERİ
ile gelirdim. Aldatarak adam tutmak karı işidir. Karından mı
öğrendin sen bu işi!” demiş.
    Aruz Koca, Beyrek’in geri adım atmayacağını anlayın-
ca sakalından asılmış. Dış Oğuz beylerinin gözüne bakmış.
Ama beyler Beyrek’e kıyamamışlar. Hiç kimse hançerine el
dahi atmamış. Beyler, yanaşmayınca Aruz’un hiddeti tutmuş.
Kılıcını çekiverip sallamış. Beyrek’in sağ bacağını uyluğun-
dan doğrayıp atmış. Beyrek’in kara kanı fışkırmış. Dış Oğuz-
ların yurdunu boydan boya boyamış. Ondan sonra atlı atına
atlamış. Herkes bir tarafa kaçışmış.
   Yiğitleri, Beyrek’i atına bindirmişler. Dörtnala otağına ge-
tirmişler. Yatağına yatırıp kaftanını üzerine örtmüşler. Bey-
rek, yiğitlerine söylemiş. Görelim, hanım ne söylemiş:
   Yiğitlerim, Aruz oğlu Basat gelmeden,
   İlimi günümü yağmalamadan,
   Develerimi bağırtmadan,
   Cins atlarımı kişnetmeden,
   Akça koyunlarımı meletmeden,
   Akça yüzlü kızımı gelinimi ağlatmadan,
   Akça yüzlü güzelimi Basat gelip almadan,
   Salur Kazan bana yetişsin!
   Ahret hakkını bana helal etsin.
   Kanımı Aruz’a koymasın.
   ‘Beyrek, Padişahlar Padişahına kavuştu.’ deyin.




                                      DEDE KORKUT HİKÂYELERİ • 173
    Beyrek, böyle deyince son nefesini vermiş. Anasına ba-
basına haber eylemişler. Oğlu kızı gelini yavuklusu hep top-
lanmış. Beyrek’in başucunda feryat figan koparmışlar. Ak
elbiselerini çıkarıp karalar giymişler. Ağlaya ağlaya gözden
olmuşlar.
    Beyrek’in kırk yiğidi kalkmış. Ak çıkarıp kara giyinmiş.
Sahibinin öldüğünü belli etmek için ak boz atının kuyru-
ğunu kesmişler. Aladağ’ı, Arku Beli’ni geceleyin aşmışlar.
Akıntılı sulardan geceleyin geçmişler. Kazan Bey’in divanına
geceleyin varmışlar: “Namert Aruz Dayı’n, ‘Beyrek, kerem
eylesin, gelsin. Bizi Kazan ile barıştırsın.’ diye adam gönder-
miş. Beyrek, giyinip süslendi. Güzel kokular süründü. Hep
beraber Aruz’un otağına vardık. Yiyip içerken Aruz Kuran
getirdi: ‘Biz Kazan’a hep asi olduk. Sen de Kuran’a el basıp
ant iç. Kazan’a âsi ol!’ dedi. Beyrek, kalkarak Kuran’ı öpüp
başına koydu. El basıp, ‘Ben Kazan’a asi olmam!’ diye ant
içti, yemin etti. Aruz bunu duyunca Beyrek’i sakalından tu-
tup kılıç çaldı, bacağını uyluğundan ayırdı. Kara kanını yer-
yüzüne akıttı. Sen sağ ol, Beyrek öldü. Son sözü de, ‘Ağam
Kazan, kanımı Aruz’a koymasın. Yoksa ahrette iki elim yaka-
sında olur!’ oldu.” demişler.
    Salur Kazan, Beyrek’in kara haberini alınca odasına çe-
kilmiş. Mendilini eline alıp hüngür hüngür ağlamış. Bura-
dan yedi gün, yedi gece hiç çıkmamış. Beyler toplanıp diva-
na gelmişler. Kara Göne, “Kılbaş, var! Ağama söyle, divana
gelsin.” demiş. Kılbaş varıp Salur Kazan’ın odasına girmiş:
“Ağam Kazan, ağlamakla bir yere varılmaz. Senin yüzünden
bir yiğidimiz aramızdan ayrıldı. Üstelik öcünü sana ısmarlamış.


174 • DEDE KORKUT HİKÂYELERİ
Gidip kanını namert Aruz’dan alalım.” deyince Kazan Bey
dışarı çıkmış.
    Bütün beyler at binmiş, kılıç kuşanmışlar. Borular çalınıp
davullar dövülmüş. Gece gündüz demeden Aruz Koca’nın
üzerine at sürmüşler. İç Oğuzların geldiğini duyunca Dış
Oğuz beyleri de at binip kılıç kuşanmışlar. Borular çalınıp
davullar dövülmüş. Askerini alan meydana çıkmış. İç Oğuz-
lar, Dış Oğuzlar karşı karşıya, göğüs göğse gelmişler.
   Aruz Koca ileri çıkıp, “Benim hasmım Kazan olsun!” de-
miş. Emen üç adım ileri çıkıp, “Benim hasmım Ters Uzamış
olsun!” demiş. Alp Rüstem üç adım ileri çıkıp, “Benim has-
mım Ense Koca oğlu Okçu olsun!” demiş. Dış Oğuz beyleri
İç Oğuzlardan birer hasım dilemişler.
    Alaylar bağlanmış. Ordular dizilmiş. Borular çalınmış.
Davulbazlar dövülmüş. Kazan ordunun başına geçmiş.
Aruz Koca’ya meydan okumuş: “Bre namert! Sen benim
hasmımsın. Sen gel beri! Hile ile adam nasıl öldürülürmüş
göstereyim sana!” deyip orta yere çıkmış. Aruz Koca, kılıcı-
nı sıyırmış. Atını dörtnala kaldırmış. Hışımla Salur Kazan’ın
üzerine gelmiş. Salur Kazan, mızrağını eline almış. Kalkanını
başına tutmuş. Yağız atını dörtnala kaldırmış. Aruz dayısının
üstüne varmış. Yan yana geldiklerinde Aruz Koca, Kazan’a
bir kılıç çalmış. Ama zerre kadar kestiremeden öte tarafa geç-
miş. Bir daha at çevirip birbirlerine karşı saldırmışlar. Karşı
karşıya geldiklerinde Salur Kazan, altmış tutamlık mızrağını
koltuğunun altına almış: “Şurası Aruz’un göğsüdür!” deyip
mızrağını saplamış. Altmış tutamlık mızrak, şimşek gibi çak-
mış, Aruz’un göğsünü delip öte taraftan çıkmış. Aruz Koca,


                                      DEDE KORKUT HİKÂYELERİ • 175
atının üstünden top gibi yuvarlanıp yere düşmüş. Kazan Bey,
kardeşi Kara Göne’ye işaret etmiş. Kara Göne varıp Aruz
Koca’nın kafasını kesmiş.
    Dış Oğuzlar hemen atlarından inmişler. Salur Kazan’ın
elini öpmüşler. Ayağına kapanıp ondan af dilemişler. Kazan
Bey, Beyrek’in kanını alınca Dış Oğuz beylerini bağışlamış.
Aruz’un evini ocağını yağmalatmış. Bey yiğitlere ganimet da-
ğıtmış.
   Salur Kazan, Beyrek’in şerefine bir ziyafet vermiş. Yeşil
düze, güzel çimene ala otağ kurdurmuş. Attan aygır, deveden
buğra, koyundan koç kestirmiş. Lezzetli yemekler yaptırmış.
Soğuk içecekler hazırlatmış. Beyler ile yemiş, içmiş. Dedem
Korkut gelerek neşeli havalar çalmış. Gazi erenlerin başına ne
geldiğini söylemiş:
   Nerede anlattığım beyler!
   Dünya benim diyenler!
   Ecel aldı, yer gizledi.
   Fani dünya kime kaldı?
   Gelimli gidimli dünya,
   Son ucu ölümlü dünya!
    Ölüm vakti geldiğinde Allah arı imandan ayırmasın. Ak-
sakallı babanın mekânı cennet olsun. Ak perçemli annenin
yeri Fatma Ana yanı olsun. Kadir Mevla kimseyi namerde
muhtaç eylemesin. Âmin diyenlerin Allah yüzüne baksın. Ne
günahınız varsa Muhammed Mustafa’nın yüzü suyu hürme-
tine bağışlasın. Hanım hey…



176 • DEDE KORKUT HİKÂYELERİ
                                 Sözlük

    (Bu küçük sözlükte kelimelerin bütün mânâsı değil; metindeki
anlamı verilmeye çalışılmıştır. Deyimler tarafımızdan açıklanmış,
kelimelerin anlamı verilirken; Türk Dil Kurumu’nun Türkçe Söz-
lük’ünden istifade edilmiştir.)

âcizlik: Güçsüzlük, çaresizlik, yetersizlik, kabiliyetsizlik, âciz olma
    hali.
Âdem: Allah’ın yarattığı ilk insan ve ilk peygamber. İnsanların ata-
   sı. “Allahu Teâla hazretleri Âlemi yoktan var etti ve Âdem’i top-
   raktan yarattı. Sonra Âdem’in cesedine ruh verdi ve “Ona secde
   ediniz” diye meleklere emretti. Bütün melekler Hazreti Âdem’e
   secde ettiler. Fakat iblis, kibir ve hasedinden dolayı ona secde
   etmedi. Bunun için Hakk’ın huzurundan tard (kovma, sürme,
   uzaklaştırma) olundu ve mel’un (lanetlenmiş) oldu, kendisine
   de “Şeytanı Racîm” denildi. Bu sebepten o da Âdem’e düşman
   oldu.” (Ahmed Cevdet, (1972), Kısas-ı Enbiyâ, İstanbul: Millî
   Eğitim Bakanlığı Basımevi.)
Begil Oğlu Emren Boyu’nda meleklerin Âdem aleyhisselama secde
   etmesine ve Şeytan’ın ona secde etmediği için lanetlenmesine
   bir telmîh vardır.
ağır hazine: Altın, gümüş, mücevher gibi kıymetli taşlar ile onların
    saklandığı yer, sandık.
ağıta boğmak: Acı veren bir durum karşısında aşırı derecede ağla-
    yarak ağıt yakmak.
ahâli: Halk; bir yerde yaşayanlar, oturanlar.
âkıbet: Son, nihayet, netice, eninde sonunda.




                                                                   • 177
ala asker olmak: Rütbeli rütbesiz, atlı yaya askerlerin birbirine ka-
    rışması karışık hâlde düzensiz yürümesi.
aman dilemek: Korkuyla af dilemek, bağışlanmayı istemek, yal-
  varmak.
arş: Göğün dokuzuncu ve son katı. Allah’ın kudret ve azametinin
    göründüğü yer.
arşın: 68 santimetrelik uzunluk ölçüsü.
av avlamak: Karada veya denizde eti yenen yabanî hayvanları tu-
    zakla veya tazıyla tutma ve vurma işi.
ayağına at kösteği vurmak: (mecaz) Bekâr, delişmen genci ever-
   mek, evlilik yoluyla evine bağlamak, evden uzaklaşmasını en-
   gellemek.
ayakyolu: Abdesthâne, tuvalet.
ayan olmak: Gizli kapalı bir şeyin ortaya çıkması; belli, açık hâle
   gelmesi.
aziz: Kıymetli, değerli, sevgili.
Azrail: Ölüm meleği, dört büyük melekten (Cebrail, Mikail, İsra-
   fil, Azrail) biri. Allah tarafından insanların canını almakla vazi-
   felendirilmiş melek.
bahadır: Yiğit, kahraman, alp, cilâsun.
bahşetmek: Bağışlamak, sunmak.
bâkî: Tek, kalıcı, sürekli, devamlı. Arta, geriye kalan. Allah’ın sı-
   fatlarından.
batman: Eski bir ağırlık ölçüsü.
berk: Sert, sağlam, katı.
bezirgân: Tüccar, pazarcı.


178 • DEDE KORKUT HİKÂYELERİ
biçare: Çaresiz, zavallı.
bilge: Hikmet sahibi kişi. Geniş ve derin bilgi sahibi, bilgisiyle in-
    sanlara yol gösteren, insanlığa ışık olan kimse.
billâh (billâhi): “Allah hakkı için” mânâsında bir yemin.
biz: Saraçlar (köşker) ve ayakkabıcılar tarafından kullanılan ve iğne-
    ye yol açmaya yarayan sivri uçlu âlet. Bir de bilmecesi vardır:
    bizde bize biz derler. Sizde bize ne derler?
    Cevap: biz.
boy boylamak: Hikâye anlatmak, bir boyun hikâyesini anlatmak,
   bir bakıma bir boyun tarihini sözle anlatmak.
buğra: Genç erkek deve.
buyruk: Emir, hüküm, ferman.
can havli: Can korkusu.
cebbar: Cebreden, zor kullanan. Azamet ve yücelik sahibi, ulu,
   güçlü, kuvvetli. Allah’ın sıfatlarından.
Cebrail: Dört büyük melekten (Cebrail, Mikail, İsrafil, Azrail)
   biri. Allah’ın vahiy ve emirlerini peygamberlere götürmekle va-
   zifelendirilmiş melek.
cellât: İdam mahkûmlarını asma işini gören kişi. Gaddar, merha-
    metsiz.
cemal: Yüz güzelliği. Allah’ın lütuf, ihsan, rıza gibi sıfatlarından.
cenk: Harp, savaş, kavga, cidal.
cıncık: Bardak, kadeh, tabak gibi sırçadan veya porselenden yapı-
   lan şeyler. Zücaciye.
çemremek: Kolu, paçayı sıvamak.



                                           DEDE KORKUT HİKÂYELERİ • 179
çentilmek: Kesici âletlerin ağız kısmının aldığı darbe sonucu ker-
   tilmesi, yamularak veya bir parçasının koparak dökülmesi.
çoluk çocuk (çolunu çocuğunu): eşini çocuğunu
damızlık: Döl almak için beslenen cins hayvan, maya.
darbe indirmek: Ağır zayiat, zarar ziyan ve kayıp vermek.
davar: Keçi veya koyun sürüsü.
davulbaz: Küçük davul.
defnetmek (defin etmek): Ölüyü toprağa vermek, gömmek.
dem bu dem: Tam sırası, tam vakti, tam zamanı.
dem: Zaman, vakit, lahza, an, çağ.
dergâh: Büyük kimselerin, büyük makamların kapısı; sevgilinin
   bulunduğu yer; makam.
derhâl: Hemen, şimdi, çabucak.
destur: Müsaade, izin, icazet.
devlet: Kut, baht, talih, saadet, mutluluk; nimet; zenginlik; büyük
   rütbe, makam veya mevki.
dişi ehli: Kadın, hanım, eş.
dîvân: Türklerde devlet işlerinin görüldüğü yer ve meclis.
doru: Kahverengi ile kırmızı arası renkli at.
dölek: Düz ve doğru yer, yol. Uygun ve elverişli. Doğru, dürüst,
   ağırbaşlı.
dua: Allah’a yalvarma, yakarma. Allah’tan dilekte bulunma. Hazre-
   ti Peygamber’e salâvat getirme. Çağrı, nida, davet, niyaz.
ecel: Hayatın sonu, ölüm zamanı, ölüm.



180 • DEDE KORKUT HİKÂYELERİ
ekmek düşmanı: Bir işe faydası dokunmayan, sadece yiyip içip
   yatan, tembel.
el aman dilemek: Merhamet dilemek, bağışlanmayı istemek.
el eylemek: Eliyle işaret etmek, çağırmak, yerini belli etmek.
el gün: Ülke, memleket, yurt, diyar; halk, ahali, kavim, kabile; top-
    luluk, cemaat.
el kızı: Gelin, hanım, eş, yavuklu.
emniyet: Emin olma hâli, eminlik, korkusuzluk, güvenlik. İtimat,
  inanma, güven.
emre âmade olmak: Emre hazır beklemek. Verilen emri anında
   yerine getirmeye hazır olmak.
er dilemek: Teke tek cenk etmek için birine meydan okuma.
ergen: Yetişkin, bekâr.
esirgemek: Korumak, saklamak, muhafaza etmek; kıyamamak,
    feda etmemek.
ezel: Ruhların yaratıldığı zaman. Başlangıcı, öncesi olmama.
    Allah’ın sıfatlarından.
fakir: Yoksul, düşkün, muhtaç. Geçimini sağlayamayan veya çok
   güç sağlayan.
fânî: Ölümlü, gelip geçici olan, kalıcı olmayan, bâkî olmayan.
Fatma Ana: Hazreti Peygamberin kızı, Hazreti Ali’nin eşi, Hazreti
   Hasan ile Hüseyin’in anneleri.
fazilet: Erdem.
fer: Aydınlık, parlaklık, nur. Güç, kuvvet, canlılık.
feryat figan koparmak: Bağıra çağıra ağlamak, dövünmek.



                                          DEDE KORKUT HİKÂYELERİ • 181
fevkalâde: Olağanüstü, alışılmışın dışında, beklenmedik, görülmedik.
fırsatı ganimet bilmek: Ele geçen fırsattan hemen istifade etmek.
    Küçük fırsattan büyük menfaat sağlamak.
fikir: İnsanın bilgisi, görgüsü, tecrübesi ışığında; hadiseler, durum-
    lar ve başka fikirler üzerinde kafa yorarak vardığı sonuç, ortaya
    koyduğu kanaat, dile getirdiği ifade. Düşünce.
fukara: Fakirler, yoksullar, güçsüzler, ihtiyaç sahipleri.
gaflet: Gafillik, dalgınlık, dikkatsizlik, ihtiyatsızlık. Nefsin arzula-
    rına uyarak zamanı boş geçirme.
gâip: Bilinmeyen âlem, nerede olduğu bilinmeyen, hazır olmayan.
   Kayıp.
ganimet: Savaşta askerin kılıç hakkı olarak düşmandan ele geçirdi-
   ği para, mal, esir.
gazâ: Allah yolunda, din düşmanlarıyla mücâdele.
gazaba gelmek: Çok öfkelenmek, çok kızmak.
gazap: Öfke, kızgınlık.
gerdan: Boyunla göğsün birleştiği kısım. Boynun ön kısmı.
göçünü çözmek: Yolculuk esnasında geçici bir süre konaklamak için
   bir yerde durmak, attan deveden veya taşıttan yükleri indirmek.
göz karartmak: Gözü artık bir şey görmez olmak, korkmamak, her
   türlü tehlikeyi göze almak, saldırmak.
gümân: Şüphe, işkil, zan, vesvese.
gürz: Demir, tunç veya pirinçten yapılmış ağır topuz. Zırhlı düş-
   mana karşı kullanılan silah.
güveyi: Gelinin eşi, düğünü olan erkek, damat. Genç koca, eş.
Hakk: Allah. Doğru, gerçek, hakikat.


182 • DEDE KORKUT HİKÂYELERİ
halletmek: Bir meseleyi çözmek, bir işi sonuca ulaştırmak.
hangi suya düşmek: Çaresiz ve şaşkın kalmak, ne yapacağını, ne
   diyeceğini bilememek.
haramî: Yol kesen, eşkıya, hırsız, haydut, uğru.
hâsıl olmak: Meydana gelmek, ortaya çıkmak, belirmek.
haslet: İnsanın yaratılışından gelen özellik, huy.
havale geçirmek: Herhangi bir tesir sonucu bayılmak.
hekim: Tabip, doktor.
helal: İslam dininde yasaklanmamış olan, haram olmayan şeyler.
   Temiz, yenilip içilebilir, kullanılabilir olan şeyler.
hısım: İkinci, üçüncü dereceden akraba.
hışım: Aşırı kızgınlık, öfke, hiddet, gazap.
Hızır: Kuran’da ismi geçen peygamberlerden biri. Ebedî hayata ka-
   vuştuğu ve ölümsüz olduğuna dair bir inanç vardır. Adı İlyas
   Peygamber ile birlikte anılır. Her ikisi de melek gibidir. Yiyip
   içme ihtiyacı hissetmezler. Ama istedikleri zaman insan sure-
   tine bürünerek yiyip içerler. Allah’ın izni ile darda kalanların
   imdâdına yetişirler. Hızır aleyhisselam karadaki darda kalmışla-
   rın derdine derman olurken; İlyas aleyhisselam denizdekilere el
   uzatır. Hızır ve İlyas Peygamberler, her yıl 6 Mayıs’ta buluşurlar.
   Bu hadise halk arasında Hıdrellez (Hızır-İlyas) olarak bilinir ve
   o gün çeşitli kutlamalar yapılır. Gerçi her ikisinin de aynı kişi
   olduğu yönünde görüşler vardır. Dilimizde, “Hızır gibi yetiş-
   mek” deyimi ile “Kul sıkışmayınca Hızır yetişmez.” gibi bir de
   atasözü vardır. Bu da Hızır Peygamber’in yaşadığına ve darda
   kalan insanlara yardım ettiğine işaret eder. (Bakınız: Köksal, M.
   Asım, (2004), Peygamberler Tarihi, Ankara: Türkiye Diyanet
   Vakfı Yayınları.).



                                          DEDE KORKUT HİKÂYELERİ • 183
   Dirse Han Oğlu Boğaç Han Boyu’nda Hızır aleyhisselama
   telmîh vardır. Onun darda kalan insanlara şifa yetiştirmesi ha-
   tırlatılır ve telmîh sanatına başvurarak anlatıma canlılık verilir.
hiddet: Şiddetli kızgınlık, öfke, sertlik.
himmet: Manevî yardım, ihsan, lütuf, kayırma, koruma.
hörgüç: Devenin sırtındaki yumru. Deve hörgücünde biriktirdiği
   yağı kullanarak uzun süre yiyip içmeden yaşayabilir.
hutbe: Cuma ve bayram namazlarında imamların minberden ce-
   maate hitap ederek Allah’ın emir ve yasaklarını bildirdikleri
   konuşma.
İbrahim: Allah dostu (Halîlullah) lakabıyla anılan peygamber. Ba-
   billiler, her sene bir yere toplanıp ayin yaparlardı. Sonra ma-
   betlerine gelip kendi yaptıkları putlara secde ederlerdi. İbrahim
   Peygamber, Babil halkını Hakk dine davet etti. Fakat bu daveti
   kabul görmedi. Bir gün yine Babilliler toplandılar, ayin yap-
   maya başladılar. Bunun üzerine İbrahim aleyhisselam, mabede
   gelerek bütün küçük putları baltayla kırdı ve baltayı en büyük
   putun boynuna asıp mabetten çıktı. Babilliler, ayin bitince put-
   haneye geldiler. Baktılar ki en büyük put dışında bütün putları
   kırılmış. O büyük putun boynunda da bir balta asılmış duru-
   yor. Babilliler, buna çok kızdılar. Bu işi yapanı yakalayıp ce-
   zalandırmak istediler. Ama etrafta putları kıranı bulamadılar.
   Bir ara İbrahim aleyhisselamın, “Putlara tapmaktan vazgeçin!
   Allah’a kulluk edin!” sözünü hatırladılar. Bunun üzerine Haz-
   reti İbrahim’den şüphelenerek onu mabetlerine getirttiler. Kı-
   rılmış putlarını gösterip, “Bu işi sen mi yaptın?” dediler. O da,
   onlara bir ders vermek için boynunda balta asılı olan en büyük
   putu gösterdi: “Bu yapmıştır. Küçük putlara değil; sadece ken-
   disine tapınılmasını istemiştir. İnanmazsanız kendisine sorun.”
   buyurdu. Babilliler, “Putlar konuşamaz ki, sen onlara sor diyor-
   sun.” dediler. İbrahim aleyhisselam da, “O hâlde konuşamayan


184 • DEDE KORKUT HİKÂYELERİ
ve kendilerini kırılmaktan kurtaramayan putlara neden ibadet
edersiniz? Size ve taptığınız putlara yazıklar olsun!” dedi.
Putperestler, putları kıranın İbrahim aleyhisselam olduğunu anla-
dılar. Durumu doğruca hükümdarları Nemrut’a bildirdiler. Bir
rivayete göre Nemrut, İbrahim aleyhisselamı yanına çağırdı. O
zamanlar Babilliler Nemrut’a secde ederlerdi. Çünkü Nemrut,
herkesi korkutarak Tanrı olduğuna inandırmıştı. İbrahim Pey-
gamber, Nemrut’un huzuruna geldi. Ama diğer insanlar gibi
ona secde etmedi. Nemrut, İbrahim aleyhisselama, kendisine
niçin secde etmediğini sordu. O da, “Ben, beni yaratan Allah u
teâlâdan başkasına secde etmem.” buyurdu. Nemrut’un, “Seni
yaratan kim?” diye sorması üzerine de, “Benim Rabb’im, di-
rilten ve öldüren Allah’tır.” diye cevap verdi. Nemrut, “Ben de
istediğimi öldürür, istediğimi diriltirim.” diyerek zindandan iki
kişi getirtti. Birini serbest bıraktı, birini öldürdü. Güya böylece
diriltmiş ve öldürmüş oldu.
Hz. İbrahim Allah’ın varlığını ve birliğini aklı sayesinde bulmuş-
tu. Çünkü o hem akıllı idi; hem de çok düşünürdü. Nemrut’un
kendisine oynadığı akıl oyununu hemen anladı ve ona kanma-
dı: “Benim Rabb’im güneşi doğudan doğdurur. Eğer gücün ye-
tiyorsa sen de batıdan doğdur.” diye buyurdu. Bu cevap üzerine
Nemrut şaşırdı ve aciz kaldı. Diyecek bir şey bulamadı. İbrahim
aleyhisselamın karşısında yenik duruma düşmek Nemrut’a çok
dokundu. Onu cezalandırmak istedi. Putları kırdığını bahane
ederek ilk önce hapse attırdı. Ama hapse atmakla içindeki öfke
dinmedi. Hem onu ortadan kaldırmak; hem de diğer insanlara
büyük bir ibret vermek için ateşe atmaya karar verdi. Nihayet
odun toplatıp dağ gibi ateş yaktırdı. Ateşin hararetinden yanı-
na, yakınına kimse yaklaşamadı. Bunun üzerine Hz. İbrahim’i
mancınığa koydular. Alevleri neredeyse göğü tutan ateşin içine
uzaktan attılar. Hz. İbrahim kızgın korların içine düştü de ateş
onu yakmadı. Hatta cehennemî ateş, kıpkızıl bir gül bahçesine


                                       DEDE KORKUT HİKÂYELERİ • 185
   döndü. Daha geniş bilgi için bakınız: KÖKSAL, M. ASIM
   (2004), Peygamberler Tarihi, 1. Cilt, Ankara: Türkiye Diyanet
   Vakfı Yayınları.
   Begil Oğlu Emren Boyu’nda İbrahim aleyhisselamın yaşadığı
   bu hadiseye bir telmîh vardır.
ibret: Olaylardan çıkarılan ders.
icazet: İzin, ruhsat, destur, müsaade.
iflah: İyileşme, zor durumdan kurtulma, selamete erme.
iğfal: Gaflete düşürerek aldatma, kandırma, birinin namusuna el
    uzatma, dokunma.
ihanet: Sadakatsizlik, hainlik, güveni kötüye kullanma, haksızlık.
ihya: Canlandırma, uyandırma, diriltme, güçlendirme.
il: Ülke, diyar, memleket, vatan.
ilham: İnsanın içine, gönlüne doğan mânâ.
illâ: Ne olursa olsun, muhakkak, yoksa.
iltifat: Güler yüzle muamele, nazik ve yumuşak davranma. Gönlü-
     nü hoş etme, teveccüh, ilgilenme, değer verme.
iman: İnanma, inanç, tasdik. Allah’a inanma, kalp ile tasdik etme,
   dil ile söyleme ve esaslarıyla amel etme.
imaret: Aşevi, yoksullara yardım etmek için yemek dağıtılan yer.
imtihan: Bir kimsenin bilgi, beceri, hüner ve kabiliyetinin ölçülmesi.
inayet: Yardım, lütuf, ihsan, kerem.
istif: Dizi, sıra, düzgünlük.
itaat: Söz dinleme, verilen emre uyma, baş eğme.
itina: Bir işi yaparken gösterilen hususî dikkat, ihtimam.


186 • DEDE KORKUT HİKÂYELERİ
izzet: Yücelik, ululuk, şeref, üstünlük, itibar. Kudret, azamet, bü-
    yüklük, kuvvet.
kabza: Kılıç ve benzeri silahların tutamağı. Sap.
kadir: Değer, kıymet, itibar. Allah’ın sıfatlarından.
kâfir: Bile bile hakikati örten, gizleyen. Allah’ın varlığını ve birli-
   ğini inkâr eden.
kahhar: Ziyadesiyle kahreden, yok edici, batırıcı. Allah’ın sıfatla-
   rından.
kanlı su: İçinde insan boğulmuş akıntılı su.
kapısına oturmak: Kız istemek üzere bir eve gelmek.
karakol: Âsâyişi sağlamakla vazifeli gezici kolluk kuvveti, askerî
   birlik veya takım. Kara kelimesinin çeşitli mânâları vardır: renk
   (siyah), yön (Karadeniz, kuzeyi gösterir. Zıddı olan Akdeniz ise
   güneyi işaret eder.), itibar sıfatı olarak kullanılır (Kara Mehmet
   vs.), güç kuvvet (karakol), kötülük (kara baht), acı (kara haber)
   gibi mânâlar ihtiva eder. Kol ise uzuv ismi olmanın yanında
   yan anlam kazanarak düzenli ve görevli toplulukların da adı
   olur(Halk oyunu topluluklarından Çengi Kolu. Okullardaki
   Kültür Edebiyat, Kütüphanecilik, Spor kolları gibi.).
kargı: Ucu sivri demirli sırık, mızrak.
kavil: Söz, karar, sözleşme.
kavim: Aralarında akrabalık bağı olan topluluk.
kayış: İp veya kemer olarak kullanılan işlenmiş ince uzun deri.
kaza: Allah’ın, kişilerin alınyazılarıyla ilgili ezelî hükmünün yerine
   gelmesi.
kement: Uzakta bulunan veya hareketli şeyleri yakalamak için kul-
   lanılan ucu ilmekli kalın ip.


                                           DEDE KORKUT HİKÂYELERİ • 187
kepenek: Keçeden yapılmış, etekleri uzun yakasız ve kolsuz çoban
   elbisesi.
kerem: Soyluluk, büyüklük, asalet. Bağış olarak verme, iyilik, lütuf.
kesim kesmek: Bir şey üzerinde belli şartlara göre anlaşmaya varmak.
kımız: Kısrak sütünün mayalanmasıyla elde edilen Türklere mah-
   sus içecek.
kıran: Öldüren, yok eden. Öldürücü hastalık, veba.
kısrak: Dişi at.
kıvanmak: Sevinç duymak, memnun olmak.
kıyamet: Dünya hayatının son bulup ölülerin dirilerek mahşerde
   toplanacağı zaman. Büyük felaket, afet.
kızıl: Parlak kırmızı, altın rengi.
kibir: Kendini beğenme, büyüklenme.
kirmen: Elde yün eğirmekte kullanılan tahta âlet, iğ.
kolan: Binek hayvanlarına eyer ve semer vurmak için karın altından
   geçirilen deri kemer, kıl, yün veya pamuktan yapılan enlice kuşak.
kolçak: Kola takılan zırh parçası.
konmadan göçmek: Duraklamak niyetiyle gelinen yerde durma-
   yıp gitmek.
kopmak: Bir bütünden tamamen ayrılmak. Bir yerden ayrılmak,
   çıkmak, uzaklaşmak.
kopuz: Ozanların çaldığı telli Türk sazı.
koru: Ağacının kesilmesi, merasının otlatılması yasaklanmış yer.
kulaklarına kurşun dolmak: Söyleneni, denileni duymazlıktan
   gelmek.


188 • DEDE KORKUT HİKÂYELERİ
kuş kuşlamak: Etinin yenmesi mubâh olan yabanî kanatlıları tutma,
   vurma veya şahin, doğan, baz gibi alıcı kuşlara aldırma, avlama.
kuş yürekli olmak: Korkak olmak, en küçük bir çıtırtıda korkuya
   kapılıp kaçmak.
kuşluk vakti: Sabahla öğlenin arası. Kuşların su içmeye indiği va-
   kit. Havanın ısınmaya başladığı zaman dilimi.
kuzgun: Bir cins kara karga.
kümbet: Damı kubbe biçiminde olan küçük yapı.
kürsî: Büyük arşın altında gök tabakası. Yüksekçe oturma yeri.
   Taht, makam. Levh-i Mahfûz’un (Levh-i Mahfûz: Allah tara-
   fından takdir edilen şeylerin yazılı bulunduğu manevî levha;
   ilahî ilim.) bulunduğu yer.
lanet: Allah’ın af ve merhametinden mahrum olma. İlenç, beddua,
   kargış.
libas: Elbise, kıyafet, giyim.
mahmuz: Binek hayvanlarını hareket ettirmek için çizme veya po-
  tinlerin topuğuna takılmış dürtme demiri.
mahpus: Hapsolunmuş, hapse atılmış.
makam: Yer, mevki, memuriyet derecesi, görev yeri.
maruz: Bir şeyin tesirinde olan, karşısında bulunan ve önünde en-
  gel veya siper bulunmayan.
mekân: Yer, mahal, mesken, ikametgah.
melûn: Lanetlenmiş, Allah’ın rahmetinden mahrum kalmış. Şeytan.
memnuniyet: Memnun olma hâli, hoşnutluk.
merhem: Yaraya sürülen yumuşak ilaç, derman.



                                        DEDE KORKUT HİKÂYELERİ • 189
mescit: Cuma ve bayram namazı hariç, namaz kılınan, ibadet edi-
   len küçük cami.
mesele: Halli güç iş, cevabı istenen soru, anlaşmazlık, neticelendi-
   rilemeyen şey.
mevki: Yer, mekan; makam, memuriyet.
miğfer: Savaş sırasında başı kılıç, gürz, mızrak, ok gibi silahlardan
   korumak için takılan madenî başlık.
muamele: Birine karşı gösterilen davranış.
Muhammed Mustafa (Sallâllahü aleyhi vessellem): Son Pey-
  gamber. Âlemlerin övüncü, Âdemoğullarının en yükseği ve en
  şereflisi. 571 yılında Mekke’de doğdu. 632 yılında Medine’de
  vefat etti. Babası Abdullah, annesi Âmine’dir. Âmine, Hazreti
  Muhammed’e hamile iken Abdullah Şam kafilesiyle Medine’ye
  gitti. Orada hastalanıp yirmi beş yaşında iken vefat etti. Bu su-
  retle Peygamberlerin sonuncusu, kıymetli tek inci tanesi gibi
  annesinin karnında yetim kaldı. Beş yaşında annesi de vefat
  edince hem yetim, hem öksüz kaldı. Onu, dedesi Abdül Mut-
  talib himayesine aldı. Fahri âlem(âlemin övüncü) yedi yaşında
  iken dedesi de vefat edince amcası Ebu Talib’in yanında büyü-
  dü. Yirmi beş yaşında iken Kureyş’in ileri gelen kabilelerinden
  ve epey zengin olan Hatice ile evlendi. Kırk yaşında iken Pey-
  gamber oldu ve getirdikleri ile kâinatı aydınlattı. Aydınlatmaya
  devam ediyor. (Daha geniş bilgi için bakınız: Ahmed Cevdet,
  (1972), Kısas-ı Enbiyâ, İstanbul: Millî Eğitim Bakanlığı Bası-
  mevi.)
   Allah u teâlâ Peygamber Efendimize hitaben, “Habibim, sen ol-
   masaydın âlemleri yoktan var etmezdim!” buyurmuştur. Onun
   için Dede Korkut dua ederken; “Muhammed Mustafa’nın yüzü
   suyu hürmetine!” der.
muhannet: İhanet eden; alçak, korkak; namert.


190 • DEDE KORKUT HİKÂYELERİ
muhtaç: İhtiyaç içinde olan, fakir, yoksul.
mühlet: Belli süre, tayin edilmiş vakit, vade.
mümin: İman eden, iman sahibi. Allah’a, Hazreti Peygamber’e,
  Kuran-ı Kerim’e inanan ve tasdik eden Müslüman.
mürüvvet: İyilik, cömertlik; erlik, kahramanlık, mertlik, yiğitlik;
  insaniyet, adamlık.
müsaade: İzin, ruhsat.
müşkül (aslı müşkil): Güç, zor, çetin. Çözülmesi veya halledilmesi
  zor.
müthiş: Dehşet veren, dehşetli, ürküten, korkutan.
nafile: Boş, faydasız, beyhude.
namert: Mert olmayan, alçak, korkak, mürüvvetsiz, hain.
nara: Yüksek sesle bağırma, haykırma.
nasip: Hisse, kısmet, pay. Ulaşılan şey. Alınyazısı.
nazar: Bakma, bakış. İltifat, teveccüh (Yüzünü bir yöne çevirme,
   yakınlık duyma, sevgi.).
nesil: Soy sop, sülale, zürriyet, nesep.
nevir: Yüz rengi, bet, beniz, çehre.
nida: Çağırma, seslenme, bağırma.
nihayet: Son, bitim, encam, akıbet. En sonunda, son derece.
niyaz: Dua, yalvarma, yakarma, dilek.
niyet: Bir fiili yerine getirmeyi önceden düşünme, maksat.
Nûh: İsmi Kuran’da geçen peygamberlerden biri. Nûh Peygamber’in
  kavmi doğru yoldan ayrılınca Allah bir Tûfan kopardı ve âsileri
  helak eyledi. “Hazreti İdris göğe çekildikten sonra Âdemoğulları


                                           DEDE KORKUT HİKÂYELERİ • 191
   doğru yoldan ayrıldılar ve putlara tapmaya başladılar. Cenab-ı
   Hak onlara Nûh Peygamber’i gönderdi. Hz. Nûh, nice yıllar
   kavmini Allah’ın birliğine davet etti.” (Ahmed Cevdet, (1972),
   Kısas-ı Enbiya, İstanbul: Millî Eğitim Bakanlığı Basımevi.) Yal-
   nız bu daveti pek kabul görmedi. Halktan birkaç kişi Allah’ın
   varlığına ve birliğine iman etmişti. Bir de üç oğlu ile bunların
   hanımları inananlardan oldu. Diğer oğlu Yâm ile kendi hanı-
   mı Vaile ise asilerden oldu. Yâm babasının, Vaile ise kocasının
   çağrısına uymadı. Nûh Peygamber, kavmine nasihat ettikçe ona
   eza ve cefa ettiler. Onu küçümseyip alaya aldılar. Bunun üzeri-
   ne o da kavmine beddua etti. Duası Allah katında kabul edildi
   ve “Sen bir gemi yap! Ben su salıp Tûfan koparacağım.” Diye
   kendisine vahiy geldi. Nûh Peygamber, Tûfan haberini kavmine
   verdi; ama onu dinleyen olmadı.
   Nûh Peygamber, önce ağaç dikti. Neredeyse bir orman meydana
   getirdi. Üzerinden kırk yıl geçince ağaçlar büyüdü. Bu sırada,
   “Ağaçları kes, gemiye başla!” diye Allah’tan vahiy geldi. Ama
   Nûh Peygamber, “Ey Rabb’im, ben dülgerlikten anlamam!”
   dedi. Allah onun gönlüne ilham eyledi. Nûh (a.s.) dülgerlikten
   anlar oldu ve ağaçları kesti. Allah’ın inayeti (yardımı) kendisine
   yetişti. Tahta biçmeye başlayınca hızar yolunu bildi. Dümdüz
   tahtalar çıkardı. Üç yıl bu işle meşgul oldu. Demir çiviler hazır-
   ladı. Allah’a iman etmeyenler, gelip geçtikçe Nûh aleyhisselamı
   alaya aldılar: “Düne kadar peygamber idin. Bugün dülger (ma-
   rangoz) mi oldun!” diye incitici sözler söylediler. Ama o bunlara
   kulak asmadı. İşini yapmaya devam etti. Bir dağ başında, sular-
   dan uzak bir yerde gemi yapmaya başladı. Allah, inayetini yine
   esirgemedi, Nuh Peygamber’e yetiştirdi. Nuh Peygamber, gitti,
   bir horozla ördek getirdi. Karşısına koydu ve onlara baktı. Keseri
   tahtalara vurdu. Keserin ağzı da, arkası da yolunu bildi. Tahta-
   lara düpdüzgün şekil verdi, yerini ve birbirini sevdirdi. Çivileri
   nokta nokta işledi. Böylece iki yıl daha geçti. Horoz başlı, horoz
   kuyruklu, ördek göğüslü ve karınlı bir gemi yaptı. Geminin içini


192 • DEDE KORKUT HİKÂYELERİ
dışını ziftledi, su geçirmez etti. Her şey yerli yerince oldu ve bitti.
Nûh Peygamber, gemiyi üç katlı yapmıştı. Bir katını, yiyecek ve
tatlı sularla doldurdu. Bir katına her hayvandan birer çift koydu.
Bir katına da ailesinden ve halktan iman edenlerle kendisi bindi.
Bu sırada Tûfan alâmetleri göründü. Son defa hanımı Vaile ile
oğlu Yâm’ı imana davet etti. Büyük bir Tûfan kopacağı haberi-
ni onlara tekrarladı. İman edip gemiye binmezlerse helak ola-
caklarını, yok olacaklarını söyledi. Ama karısı, “Deli, mecnûn,
şaşkın!” diye ona hakaret etti. Yüzünü çevirdi. Yâm da annesinin
yolundan gitti. Gemiye binmedi: “Tûfan kopacakmış, her yeri
su basacakmış. Olsun, ben yüzme biliyorum! Olmazsa dağa çı-
kar kurtulurum.” Diyerek babasını hafife aldı. Nûh Peygamber,
“Bugün Allah’ın merhametinden başka sığınacak yer yoktur!”
dediyse de oğlu hiç aldırmadı. Doğruca hükümdarlarına gidip
babasını şikâyet etti.
Hükümdar, Nûh aleyhisselama karşı çok öfkeliydi. Nûh’un
Gemisi’ni yakacaktı. Arkasında süvari birliği ile çıkageldi ve
hükümdar bağırdı: “Be meczup! Derhâl o gemiyi terk edin!”
dedi. Nûh Peygamber, hükümdarı da Allah’ın varlığını ve bir-
liğini tanımaya çağırdı: “Bugün Allah’ın merhametinden baş-
ka sığınacak yer yoktur! Gel, iman edip gemiye bin!” dedi de
hükümdar, “Nereden su gelecek de bu dağ başını basacak? “
diye onu hafife aldı. Nûh Peygamber, ona, “Atın, yerinden kı-
mıldadığı zaman suları göreceksin.” dedi. Bu sırada hükümda-
ra şehirden bir haber geldi. Haberci, ekmek pişiren kadın’ın
tandırından oluk oluk su çıktığını söyledi. Bunun üzerine hü-
kümdar dehşete düştü ve atını oynattı. O an atın toynaklarının
değdiği yerden sular fışkırdı. At ürkerek oradan oraya sıçradı.
Ayağını kaldırdığı her yerden kötü kokulu sular boşandı. Nûh
Peygamber’in karısı ile oğlu daha oracıkta helak oldular.
Dağlardan, taşlardan, kayaların başından, her yandan sular çağladı.
Diğer yandan da gök yarılmış gibi bir yağmur başladı. Güneşin ve


                                         DEDE KORKUT HİKÂYELERİ • 193
   ayın ışığı karardı. Dünya karanlık içinde kaldı. Gece gündüz
   bir oldu. Gökten yağan, yerden çıkan su kırk gün aktı, aktı.
   Sular yükseldi, her tarafı bastı. Dağları aştı. Yeryüzündeki in-
   sanlar ve hayvanlar hep mahvoldu. Çünkü Cenab-ı Hak bütün
   müşriklerin helak olmasını irade buyurmuştu.
   Tûfan altı ay sürdü. Nûh’un gemisi dağlar gibi büyük dalgala-
   rın arasında yüzdü, yüzdü. Dünyayı dolaştı. Harem-i Şerif ’in
   etrafında yedi defa tur attı. Oradan Cûdi dağına geldi. Allah’ın
   emri ile yağmurlar dindi. Sular çekildi. Gemi Cûdi dağının
   üzerine oturdu ve gemidekiler kurtuldu. Sonra âlem Nûh’un üç
   oğlundan üredi, ondan dolayı Nûh’a (a.s.) ikinci Âdem denil-
   di. Daha geniş bilgi için bakınız: KÖKSAL, M. ASIM (2004),
   Peygamberler Tarihi, 1. Cilt, Ankara: Türkiye Diyanet Vakfı
   Yayınları.
   Nûh demek, peygamber dememek: Bildiğinde inat etme, göre
   göre hakikati reddetme (Bu deyim yukarıdaki hikâye doğrultu-
   sunda ortaya çıkmıştır.).
oba: Konargöçer aileler, topluluk. Ev, yurt, oturulacak yer. Mahal-
   le, köy.
Oğuzlar: Bugün Türkiye, Balkanlar, Azerbaycan, İran, Türkmenis-
  tan, Afganistan, Irak, Filistin, Suriye ve Akdeniz adalarında ya-
  şayan Türklerin ataları olan büyük bir Türk boyudur. Oğuzlara,
  Türkmenler de denir. Oğuz Türkleri, Oğuz Han’ın altı oğlu
  ve onların dörder oğlundan meydana gelmiştir. İlk zamanlar
  Üçok (İç Oğuzlar) ve Bozok (Taş-Dış Oğuzlar) adlarında iki
  ana kola ayrıldılar. Daha sonra ise Dokuz Oğuz, Altı Oğuz, Üç
  Oğuz diye yeni boylara bölündüler. Oğuzlar, yirmi dört boydan
  meydana gelir. Bunlardan on ikisi Bozok, on ikisi Üçok koluna
  bağlıdır. Buna göre, Bozoklar; Kayı, Bayat, Alka Evli, Kara Evli,
  Yazır, Dodurga, Döğer, Yaparlu, Afşar, Begdili, Kızık, Kargın;
  Üçoklar ise; Bayındır, Peçenek, Çavuldur, Çepni, Salur, Eymür,



194 • DEDE KORKUT HİKÂYELERİ
Ala Yundlu, Yüreğir (Üreğil), İğdir, Büğdüz, Yıva, Kınık boyla-
rından teşekkül etmiştir.
Oğuzlar, altıncı yüzyıldan itibaren Göktürklerin idaresinde
toplandılar. Göktürklerin, 745’te Uygurlar tarafından yıkılma-
sıyla Uygur Devletinin hâkimiyeti altına girdiler. Onuncu as-
rın başlarında Peçenekleri yurtlarından sürerek Mâverâünnehir
çevresine yerleştiler ve burada kendi devletlerini kurdular. Baş-
şehirleri, Sir Derya kıyısındaki Yeni Kent idi. Yabgu denilen bir
hükümdar tarafından idare edildiler. Devlet, üç koldan idare
edilirdi. Merkezde Yabgu vardı. Solda (ülkenin doğusunda)
veliaht; yani hükümdarın ölümünden sonra iş başına geçecek
büyük oğlu bulunurdu. Sağda (ülkenin batısında) ise hüküm-
darın diğer oğulları bulunurdu. Devlet ve millet işlerinin istişa-
re edildiği bir meclisleri; yani, Dîvân’ları vardı. En büyük yetki
Yabgu’da olmasına rağmen; Yabgu töre’nin dışına çıkamaz, ya-
pacağı her işte devlet büyüklerinden oluşan Dîvân’ı toplayarak
akıl danışırdı.
Oğuzların bir kısmı onuncu asrın sonlarında İslâm dinini ka-
bul ettiler. Selçuk Bey, idaresindeki bu Müslüman Oğuzlar,
hükümdarlarının kendilerine kötülük edeceğinden çekine-
rek İslam diyarı olan Horasan’a geldiler. Selçuk Bey’in büyük
oğlu Arslan, Horasan’da hâkimiyet kurarak Büyük Selçuklu
Devleti’nin temellerini attı. Tuğrul ve Çağrı Beyler idaresine
geçen Selçuklular, Sâmânoğulları ile ittifak kurarak, Karahanlı-
lara ve Gaznelilere karşı mücadele ettiler. Selçukluların başarılı
idareleri sebebiyle pek çok Oğuz boyu onların hâkimiyetinde
toplandı. On birinci yüzyılın ikinci yarısından itibaren akın
akın İran, Irak, Anadolu ve Suriye’ye doğru yayıldılar. Selçuklu
Devleti’nin sınırlarını Ceyhun nehrinden Akdeniz’e kadar ge-
nişlettiler.
Oğuzların İslâm dinine geçmeyerek Mâverâünnehir’de kalan di-
ğer boyları ise, Kıpçakların hücum ve baskıları sonunda dağılarak


                                      DEDE KORKUT HİKÂYELERİ • 195
   yurtlarını terk etmek zorunda kaldılar. Karadeniz’in kuzeyin-
   den Tuna boylarına, oradan Balkanlara inen Oğuzlar, buradaki
   Hrıstiyan devletlerin baskısıyla kısa zamanda benliklerini kay-
   bederek, örf, anane ve geleneklerini unuttular. Eriyip, yok ol-
   dular. Geri kalanları da Bizans hizmetine girdiler.
   Oğuzlar, İslâm dinini kabul ettikten sonra, İslâmiyet’i yayma-
   ya gayret ettiler. Gittikleri yerlerde doğruluğu, adaleti, ilmi ve
   medeniyeti savundular. İnsanlara hizmet etmek, ilmin ve me-
   deniyetin yayılmasını sağlamak için pek çok cami, medrese,
   kervansaray, hamam ve köprü yaptırdılar. Büyük Selçuklu, Tür-
   kiye Selçukluları, Akkoyunlular, Karakoyunlular ve Osmanlı
   devletlerini kurarak İslâm dininin yayılmasına hizmet ettiler.
   İslâmiyet’in ve Müslümanların yok edilmesi için çalışan Haçlı-
   lara karşı mücâdele ettiler, parlak zaferler kazandılar.
oka çıkmak: Savaşta kılıç kalkan mızrak gibi âletlerle çarpışan hü-
   cum birliklerinin geri çekilmesi ev savunma birliği olan okçu-
   ların ileri sürülmesi.
onmak: İyileşmek, şifa bulmak, düzelmek. Felah (kurtuluş) bul-
  mak, saadete (mutluluk) kavuşmak.
ordugâh: Ordunun istirahat maksadıyla konakladığı yer.
otacı: Hekim, tabip, doktor.
otağ: Saltanatlı kişiler, büyükler ve güveyilere ait çadır. İçinde ateş
   yakılan büyük çadır. Taşınabilir konargöçer evi.
oymak: Türklerde boy, kabile, aşiret, oba.
öç: Kendine veya yakınlarına yapılan kötülüğün karşılığını alma
    isteği.
öd: Karaciğerde bulunan, yeşil renkli, acı, hazma yardımcı madde.
   Safra.



196 • DEDE KORKUT HİKÂYELERİ
ödü patlamak: Çok korkmak; ciğerdeki safranın patlamasıyla ze-
   hirlenip ölmek.
ökçe: Ayakkabının topuk kısmı.
postal: Kaba potin.
rahvan: Atın biniciyi sarsmadan süratli koşması.
sadak: Avcı veya askerin oklarını içinde taşıdığı deri kap.
sadaka: Allah rızası için fakirlere yapılan karşılıksız yardım.
sâdık: Doğru, gerçek, hakiki. Sadakatli, bağlı, samimi, vefalı.
sahâbe: Peygamberimiz Hazreti Muhammed’in zamanında yaşa-
   mış ve onu görmüş, sohbetinde bulunmuş olan Müslümanlar.
   Ashap, arkadaş.
sakar: Alnında beyaz leke bulunan hayvan.
sakırga: Büyük kene.
salahana (Salhane): Mezbaha, eti yenen büyük ve küçükbaş hay-
    vanların kesildiği yer.
salâvat: Dualar. Hz. Muhammed’e saygı bildirmek için okunan dua.
    “Allahümme salli alâ Muhammedin!” veya “Allahümme salli alâ
    seyyidina Muhammedin ve alâ âli Muhammed!” demek.
sâlim: Hasta veya sakat olmayan, sağlam.
samet: Ezelî, ebedî ve yüce olan. Hiç kimseye veya hiçbir şeye ih-
   tiyacı olmayan. Mutlak mâlik bulunan. Allah’ın sıfatlarından.
savan: Kilimden biraz ince, yün veya pamuklu dokuma. Yaygı,
   örtü.
saye: Gölge (mecaz), koruma, yardım: senin sayende ayakta duru-
   yorum.
sebil: Yol kenarında kurulan ve Allah rızası için içme suyu dağıtılan yer.


                                             DEDE KORKUT HİKÂYELERİ • 197
settar: Setreden, örten, kapayan, gizleyen. Allah’ın sıfatların-
    dan (Kullarının kusurlarını, ayıplarını örten ve bağışlayan
    mânâsında kullanılır.).
seyis: At bakıcısı.
sıralı ölüm: Önce doğanın önce ölmesi. İnsanların uzun yaşamala-
    rını dilemek. Çocuklarının ölümünü görmeden ölmek.
siper: Herhangi bir tehlikeden korunmak, sakınmak için arkasına
    saklanılan kaya, kuyu, hendek, duvar; kalkan vesaire. Arkasına
    saklanılan şey.
sitem: Dokunaklı söz, serzeniş, nazikâne çıkışma.
sohbet: Karşılıklı hoşça konuşma, yarenlik, arkadaşlık, musahabe,
   söyleşme.
soy soylamak: Saz eşliğinde şiir söylemek.
söz vurmak: Laf dokundurmak, ima yoluyla çıkışmak.
sürûr: Sevinç.
şâd: Sevinen, mutlu.
şahadet: Şahitlik etme. İslam’ın şartlarından olan kelime-i şahadet
   getirmek. “Eşhedü en lâ ilâhe illallah ve eşhedü enne Muham-
   meden abdühü ve resûlühü!” demek.
şahbaz: Beyaz ve iri doğan, alıcı kuş. Yiğit, büyük, gösterişli, mü-
   kemmel.
şâhit: Doğrulayan, ispat eden. Bir anlaşma sırasında tarafların ya-
   nında hazır bulunan ve anlaşmanın yapıldığını görüp tasdik
   eden kişi. Allah’ın birliğine şahadet eden Hazreti Muhammed’in
   sıfatlarından.
şerr: Fenalık, kötülük, kavga, çekişme.
takat: Güç, kuvvet, fer.


198 • DEDE KORKUT HİKÂYELERİ
talim: Bir işi üzerinde çalıştırarak öğretme. Meşk ile yetiştirme.
    Askerî eğitim.
talip: İsteyen, istekli.
tamah: Hırs, açgözlülük, şiddetle isteme, ifrat (aşırı gitme) dere-
   cede isteme.
teâlâ: “Yüksek olsun!” mânâsına gelen bir söz olup Allah adıyla
    birlikte kullanılır. Allah u teâlâ, Hakk teâlâ.
teçhizat: Askerî donanım. Silah ve benzeri gereçler.
tedbir: İdare etme, çekip çevirme, bir işin sonunu düşünme.
tekfur: Bizanslılarda vali.
tekin: Boş, ıssız, sakin, rahat.
telmîh: Söz arasında geçen bir şeyi mânâlı olarak söyleme, açık söy-
   lememe. Herhangi bir kıssaya, fıkraya, atasözüne veya meşhur
   bir şiire, bir söze işaret etme.
tılsım: Gizli ve sihirli kuvveti olduğuna inanılan şey.
tırpan: Ot ve ekin biçmekte kullanılan, uzun saplı, hafifçe kıvrık
    uçlu uzun kesici âlet.
toklu: Bir ilâ iki yaş arasındaki erkek koyun.
toy: Düğün, eğlence, şenlik, yemeli içmeli şölen, ziyafet.
turfanda: Mevsimin başlangıcından önce yetişen meyve sebze ve
    benzeri. İlk mahsûl.
tülü (tüylü): Beş yaşını geçmiş genç dişi deve.
ucûbe: Çok acayip ve garip şey. Çok şaşırtan. Ayrıksı.
ulûfeci: Düşük maaşla çalışan asker.
usûl erkân: Yol, tarz, şekil, âdap (edepler), kaide.


                                          DEDE KORKUT HİKÂYELERİ • 199
uyluk: Bacağın dizden kalçaya kadar olan kısmı.
uz: Yumuşak huylu, barışçıl. Becerikli, mahir, yarayışlı.
üzengi: Eyerde ayak konulan altı düz demir halka.
vaat: Söz verme.
vâki: Olan, rastlayan, geçen, geçmiş olan, olagelen.
yağız: Kızılla kara arası renk, siyaha çalan, esmer.
yahni: Bol soğanla pişirilen et yemeği.
yaman: Kötü, yavuz, keskin, korkulan.
yapağı: Yılda bir kere, ilkbahar aylarında kırkılan koyun tüyü. Yılını
   doldurmadan güzün kırkılan tüye de yün denir.
yaşmak: Kadınların gözlerini açık bırakacak şekilde baş, boyun ve
   yüzlerini örttüğü ince örtü.
yavşan: Keskin kokusundan dolayı hayvanların yemediği bir cins
   kökü gevşek ot.
yavuklu: Birbirini seven kız veya genç.
yavuz: Yaman, güçlü, sert, şiddetli, çetin, keskin. Fevkalade, müs-
   tesna, âlâ.
yazı yaban: Düz arazi, sahra, ova, kır.
yele: At, arslan gibi bazı hayvanların ense ve boyun kısımlarındaki
    uzun tüyler.
yemin billâh söz almak: Allah’ın adı üzerine yemin ettirerek bir
   şeyi yapacağının sözünü almak.
ziyafet: Yemekli ağırlama, şölen, toy.




200 • DEDE KORKUT HİKÂYELERİ
